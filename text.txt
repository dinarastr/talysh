Bı əsərədə nonzəminə əsri oxominə soronədə Tolışə məho- lədə bıə hodisonku, iyən insonon ruji ğəyğonku, insonon bəştə heyron kardə tolışə təbiətiku sıxan kardə bedə. Əsərədə dı qılə cıvoni bə iyəndı mehibbətiku iyən bı cıvonon piyemoni, bə çəvon mehibbeti pepuşiyə kali işqilonku sıxan obedə. Çı əsəri əsos məğz həmən əve ki, tolışə xəlği odəton iyən çəy etnoqrafiyəku bə handəkəson məlumot doə bedə. Əsər tarixi nəznədə nıvoştə bıbuən, mıəllifi tərəfo ocon vardə obrazonin ki, həmon zəmonə bıə ğəziyyon- hadison boəmə təsvir kardedə.
Əsəri çəmə moə zıvonədə bə əhandon edaşte məğsəd əve ki, moa zıvonmon çı yodo benışo, bıjiyo, ozavziyo. İyən məğsədo- nədə qıləyən əve ki,ım hodison Tolışədə cərəyon bıən, tolışi rufi famə holədə təsvir kardə bedən. Qıləy mərağşən bəvədəye ki, əsərədə təsvir bıə obrazon arədə şə dialoqon Lankoni iyən Liki şivonədə doə bedən. İnşallah ımən bə handəkəson həm mərağin, həmən bo hoston sərəse imkon bədo. Sıxan ni ki, əsəri moliyəti əhandon bəznen. Bəy ğıyməti səheyən əvon doy bəznen.
ISBN 978-9952-29-091-6
© A.Eyvazon Bakı, “MBM”, 2015
 
IMINƏ POA
Tolışi ğəşənqə di, çı Liki çaş, canqəvonon məydon, Canqəmiyon. Bandon vənqonədə ıştə vırə kardə ım di deştə pokə həvo, deştə ğalə vişon, deştə qurə ovon in- sonon bəştə heyron kardedə. Əvəsorədə maştə-maştə həşi çı bandon peşto sıvyedə, deştə şıvon ım ğəşənqə diy tosponedə. Bandon barzəti, havzə vişon reçinəti, çı ruy şır-şırə sədo, i tonoən çı bılbıli handə nəğmon odəmi lap məst kardedə. Çəsədə suki handəy, rujobə xəbə doydə bə məxloği. Zəmini rujsıvə vonə bo quzəron kardero bə insonon xoşə əhvol doydə.
Xəcicə xalə bənə hasəfə həməysən rə oğobe. Hejoən həməysən bə nav əştəbe, bo xıyzoni nəfo hozı kardəbe. Əv beşe bə beton, peqətşe i-dıqlə izım iyən toşəko, nez be bə kiyə. Tikəy çətinəti peştə sənoşe otəş. Çı kəy jin kıçədə noə ovdono ekardşe şıt bə ğəzən, noşe bəsə kiyəsə. Tojə oğandəşbe, nunış noəbe bə surfə, Rəcəbə day çı yonqo əşte:
- Bənə hasəfə ğəzinə həməysən rə əştəj, jenə. Hələ boy tıləy ov ekə, ıştə dast-dimi bışıştom.
Xəcicə xalə: “Omedəm merdə, omedəm”, - peqətşe ovtovə, ekardşe ov çı Rəcəbə day dastisə.
Rəcəbə day kaşte-kıle əkəbe. Bı çandə vaxti ənədə hiyədə ko kardəşbe, dastonış qırd çığılbe. Bə kaşte-kıle ve həmrəğbe. Hejo əvotiy: “Merd bəpe həşi bə nav oğo bıbu ki, ruzij bol bıbu”.
Əy şıştışe ıştə dast-dim, nışte surfə sədə. Əmma çok- nəy odətış kardəbe, jəqoən onıvardşe dast bə surfə. Çaş
3
 
kardşe ki, çəy piyəjenə moə oğo bıbu. Ve dənıvarde, Şə- rəboni nənə de çəy nəvon Ruşinə, Sərxan iyən Nurxan, əşdin. Bo çəvon dast-dim şışte iyən bə surfə kəno nışte, Xəcicə xalə peşandşe don bo kaq-kijon, oməy. Xıyzon həmə surfə qırdoy nıştəbe. Ruşinə dastış qəte bəştə moə, noşe tatə şıt bə surfə. Niyə ruən, pəni de tatə nuni nəfo harde peştə, Rəcəbə day tan kardşe ıştə oləton, hiyədə bo ko kardero, peqətşe ıştə dasti diləqon. Bə diyovıjon zəmin pay-baxş kardeədə bəyşonən da desyatin zəmin doəşonbe. Əv de əzobi peqətə məhsulo xəroc doəninbe. Çəy pəkuən boəy vişədə çand desya- tinsə zəmin mandəbe. Bə vırə Səbarzi kulət əvotin. Həm hiyədə, həmən vişə kulətədə ko karde əy ve oğandəbe. Diy quzəroni çətinəti əçəy dimo hande bedəbe.
Nəfo bəpeşt Rəcəbə day dəro qinye bə hi. Çəy yolə zoə Sərxanən bə şəhəri vıjor şeyro hozı be. Sərxan boloədə veyən barz nıbə cıvonbe. Çaşon zardətiədə xıy- zoni dılədə iqlə əv bəştə Səbarzə dədə oxşedəbe. Əv sərrost bıjənbe. 1-dı sor bənav məholədə nizomqəteədə bəhs dəvonə bıəbe Sərxanən bı bəhsədəbe. Əy bı hədəfədə noə moğnon həmməyış jəbe, bı bəhsədə ğalib beşəbe. Kəlbo Xansıvo bəçəy bı şucoəti hisob, qıləy aspış baxşəbe bəy. Asb siyobe. Ğırvəğə asb be. Sərxani bəy Siyovo nomış doəbe. Isə əv bo vıjor kardero deə aspi şedəbe bə şəhər. Xosiyyətış ve sokitbe. Diyovıjon çı şəhəro çiçsə piyədə, xahiş kardəbin Sərxaniku ki, əv çı şəhəro omeədə bıstəno biyə.
Rəcəbə day de Sərxani ıştə koy dumo şen. Xəcicə xalə deştə kinə Ruşinə surfəşon qırdə karde. Nurxaniyən tan kardşe ıştə şımon, vite bə so bo hənək karde. Nur- xan çı Rəcəbə day rukə zoəbe. Əçəy yonzə sinış hestbe. Nunəranqə zoəbe. Lodən bıbu ve zirəkə zoəbe. Hiç dinc mande nəzniy. Nurxan ve vaxt deştə pə bə hi şe- dəbe. Imruj əv kədə mande. Çumçıko de həvuşi hənək
4
 
karde piyedəşbe. Əçəy qıləy qədə həvuşış hestbe. Ha ruj bəy harde ədəy, bəçəy ğəyğı əmandiy. Şətələtiş bı- buən ve ağılmandə zoəbe. Kədə bəştə moə, hovə ko- mək əkəy.
Ruşinə kəy iqlə kinəbe. Əv ve reçin, barz iyən nəcimə kinəbe. Əçəy dırozə muəxolon iyən siyo çaşon bəy rəvoş doydəbe. Siyo çaşonış ve reçin iyən purmənabe. Kali kərə ıştə çaşon bə ivrə zurtulə kardedəbe, şedəbe bə fik. Iştə pə azizə kinəbe. Çəy pə əy Ovşom vanq kardəbe. Peşo çı diy cəmotən dəmandin əy jıqo vanq karde. Ve qonə təbiətin, mehribon iyən dılsıxtə kinəbe. Çı diy ən reçinə kinonədə qıləybe Ruşinə.
Ruşinə har maştəvo əşiy, çı honiyo ov əvəy. De odəti Ruşinə peğətşe ovdon, beşe bə beton. Kəybə vədə Səkinəş vinde. Səkinən bə honi bo ov vardero şedəbe. Ve vaxtiku əvon ivrədə bo ov vardero şedəbin bə honi. Səkinə Ruşinəş vınde, votşe:
-	Rujı bə xəy, hovə
-	Iştınən ruj bə xəy, Səkinə.
-	Çı çokbe ıştən beşij, hejo şımə kəy omdəbimki ki, tıni vanq bıkəm.
Ruşinə zevılə sırə kardşe, hiçi nıvotşe. Əvon ivrədə bə honi sə şen. Səkinə çı hamsiyə Neçiə Məmmədi kinəbe. İm nom bəy təsadufən doə bənıbe. Məmmədə day çı Canqəmiyoni Kəlbo Xansıvo bəqi molbıçovonbe. Ha ruj bəqi mol-mələ əbəy bə kəvşən, əçovniy, şan- qoən əvəy. İ ruj Məmmədə day vindedə ki, vəl-vələ eqınyə bə qələ dılə. Edyəsdə vində dı-se neçi eqınyə bə qələ dılə, se qılə pəsşon ancə. Rərə dasti ğandə, peqətdə ləvo hay-huy karde-karde vitedə neçiyonsə. Diy cəmot əçəy sədo məsdəni. Dastədə ləvo şedə neçiyonsə, bə qıləy neçi ləvo jıqo jəydə ki, neçi vaştə i- dı metrə eqınyedə bə ton. Iştəni qin kardəni hay-huy karde-karde şedə co neçiyon səpe. Neçiyon tarsiku
5
 
vitedən bə vişə. Çı hodisəku diy cəmot peşo xəbədo bedə. 1 mıddət həməkəs çımiku qəp jəydə. Hejo çə vaxtonkuən Məmmədə day nom Neçiyə Məmməd mande.
Səkinə de Ruşinə əğılətiku ivrədə yol bıən. Ivrədə yol bıbunən xosiyətədə cobin. Ruşinə sokit, kam qəp- jənbe, ısəboy Səkinə ve qəpjənbe. Şonzə sinşon bıbuən Səkinə yol çiyedəbe. Ruşinəku tafoltin Səkinə itkə hozi kinəbe. İtkən kokbe. Ruşinə xotoş ve piydəbe, əncəx kali kərə bəy pəxılətiyən kardəbe. Hejo piyedəşbe ış- tən çaşəvədə bıbu. Bə qıləy vəyə-nışonə şeədə nəpi- şeki həmə diğğəton Ruşinəsə bıbun. Əve, rərə qıləy hi- koyə, ya hodisə qəp əjəniy həmə diğğəton ıştəsə əvəy. Ruşinə bımon fik doydənıbe. Jıqo çiyon boəy be- mənəbin.
Bə roy dırozi Səkinə qəp jəydəbe. Qah ıştəni tarif kardəbe, qahən diədə bıə tojə hodisonku qəp jəydəbe. Səkinə ıştə sədə bıə səvıli ranqədə sipiyə naxşinə pəlu bə Ruşinə nişo doyro votşe:
-	Mıku jışe fərğ vindənij?
-	Çiç, Səki? Bənə hasəfə reçinij.
-	Tojə pəlum çoknəye? Hovə vığandəje bomı.
-	Ve ğəşənqe, bətı çok damedə.
-	Həlbəttə, bəmı xolən damedə şolən damedə.
Kinon zərfət karde-karde şen bə honi. Bə honi rəse
kam mandəy Ruşinə bə Səkinə votedə:
-	Səki, bımand. Honi sədə kiysə heste.
-	Bıdə diyəkəm.
-	Urusə soldatonin məvuji.
-	Ha əvonin.
-	lyo çaş bıkamon, bıdə əvon bışun, peşo bəşemon bo ov pur karde.
-	Çok, Ovşom.
Əvon dı-se dəyğə çaşşon karde kənoədə. Urusə sol-
6
 
daton honiyo ov peşomedəbin, deyəndı çiçsə votedə- bin sıredəbin. Nəhoyət dı-se dəyğə bəpeşt əvon şen. Ruşinə de Səkinə detbin çəvon çaşiku qinbe çəvon du- mo diyə kardşone, peşo nez bin bə honi, bino kardşone ovdonon de ovi pur karde. Səkinə de odəti sakit mande zındənıbe, ijən bino kardşe qəp jəy:
-	Aaa Ovşom, penə kujədə derzi Şamama kinəku xəbə heste?
-	Şşş kinə tam bıjən, berdəm obəqarden.
-	Eee əvon şen. Bomı bibikinə qəp jəje.
-	Çiç bə ki?
-	Fələğət ım kinə hamsuə diyədə qıləy zoəş piyə. Votdən zoə ərbobbə. Çəvrəy pristavi zoə bıə. Imon i mıddət de pinhoni bə yəndı nomə nıvıştedənbən. Zoə bə kinə sıxan doydə ki, bı nezonədə dayonə bəvğande. Kinən bəy bovə kardedə, de zoə mıddəti bəyəndı nomə nıvıştedən. Co vırono boəy omə dayəvandon oqırdı- nedə bə dumo. Əmma həni çı zoəku nomə omedəni.
-	Fəğırə kinə.
-	Haa. Im kinə bı nezonədə hamsiyə diyədə, ıştə xala kədə vəyədə bedə. Vəyo berdəm xəbə qətdə ki, hiç məvot bı nezə rujonədə zoə vəyə bəbe.
-	Vaaay
-	Imi məse bəpeşt kinə həvobəsə bedə. Piyəje ıştəni şodə bə çol, bıkışto, əmma çəy moəmon rərə ıştənjon rosnə, haştəjon ni. Isən kinə bənə cındoye.
-	Çiç bəbe bəy? Fəğır. Xıdo bəy komək bıbu!
Ruşinə ovdoni noydə ışdə duşisə. Səkinən ıştə ovdo-
ni peqətdə dəro qınedən. Əmma Səkinə tam jəy zın- dəni:
-	Vindəj, hovə, bı ərbobon bovə ni.
-	Çıbıznome, Səki. Çətinə zəmonəye.
-	Ha ım uruson oməpeştə çəmənkiyon yamən xərob bıən. Kinə, navko hiç jıqo çiyon nəbine.
7
 
-	Ehh. Xıdo çəmə oxoy bə xəy bıjəno!
Əvon sıxan karde-karde bə kə oqardəbin. Roədə bə Dodo nənə peqınin. Dodo nənə çı diy ən yolə piyə- jenbe. Əy hovijə şavlo, dırozə şəyış tankardəbe. Bənə har toloşə nənə qıləy şol bə peşti, qıləyən bə sə dəkır- nəşbe. Kinon Dodo nənə vindecəği səlom dojone bəy. Dodo nənən səlomi cəvobi səypeştə bə Ruşinə votedə:
-	Ruşinə balə, maştə bə Sərxani votme şəhəro bomı xıynə iyən namə şonə bıstəno. Bəştı ğıbon bəy bovotij yodo benıkə.
-	Norohət məbi nənə, bə Sərxani votəbu hukman bəste.
-	Ve çok, çımı nənə.
Kinon co bin nənəku, şin bəştə kəon.
Bı vaxti Sərxan Lankonədə ıştə koədəbe. Əv Lan- koni Yolə vijorədə ko kardəbe. Vədədə şə curbəcur molon bardəbe bə vijor. Kali səfə bo molon həvatero i şəv mandəbe vijorədə.
Çəy ko kardə vijorə dukon Lankoni bəqonədə, çı Hu- seyn bəqibe. Huseyn bəq Lankoni məhşur Mirəliyon tobyə yolonədəbe. Əçəy zəminon, mılkon iyən duka- nonış hestbe. Huseyn bəq barz, siyodiəninə merdbe. Əçəy yolə siyo bığon, zəhminə sıfətış hestbe. Şəhəri odəmon əy vindeyədə de hurməti səlom doydəbin. Im hurməti səbəb tars nıbe, de rəiyəti iyən rəncbəron de ədoləti rəftor karde hisobədəbe.
Sərxan pələmə peşo nıştəbe, mıştəri çaş kardəbe. Bı vaxti Huseyn bəq aspısə bə vijor nez be. Aspo evoəy. Vəyo bıə koəkon rərə bəy nez bin. Əy aspi nıxtə doşe bəvon. Iştənən dəmande vıjori nəve. Həməkəs bəy de hurməti səlom doydəbe. Əvən çəvon cəvobədə ıştə səy saru eşandəbe, vijori nəve dəvom kardəbe. Bəy məxsus bıə dukonon təftiş kardəbe. Bı vaxt dı qılə urusə soldat bə Sərxanı nez bin. Əvon peqətşone bə dast
8
 
tikəy pəni, dəmandin bə Sərxani sə urusi zıvonədə zikkə jəy: “eTo^e Tyx^MH CMp!!!” Sərxanən urusi zıvoni zındənıbe, əvoni sərəsdənıbe. Huseyn bəq ımi vindecəği bəvon nez be. Hiçi nıvotə peğətşe çı pəni- yədə tikəy, dənoşe bə qəv. Peşo dimış qəte bə sol- daton, votşe: “He TO^BKO BM, HO Bce Bamu npegKU He Buge^H TaKoro CBe^ero CMpa”.
Çı sıxani bəpeşt urusə soldaton hiçi nıvotə çı vıjoro beşin. Ğasbuən rəiyəti dıləo kiysə jıqo qıləy sıxanış votə bəbəy, əy əkıştin, əmma Huseyn bəqi vədə hiçi vote nıznəşone.
Sərxan bı koməqi hisob bə Huseyn bəqi təşəkkurış karde. Çimi cəvobədə: “hiçəkəni, ıştə koədə bıbi balə” - votşe, beşe çı vıjoro.
Hejo asbi nıxtə qətəşbe ki, penışto, i dastə odəmi bəy nez beyış vinde. Huseyn bəq əvoni çaş kardedə. Əvon omedən, bə Huseyn bəqi səlom doydən. Peşo çəvonədə qıləyni bə nav dəvardedə ıştə şikoyəton ərz kardedə:
-	Huseyn bəq, şımə zındəşon, çəmə veədə-kamədə zəminmon heste. Əmə ənə əyo de kaşde-kıle ıştə xıy- zonon oqətedəmon. Zındəşon quzəranmon əsos de tuki dəvardə. Əmma jıqo bışu ım sor əmə vəşi bəmande- mon. Vallah ımsor çı Mirabi dasto bə zinhor oməmon. Əçəy ıştənbəsəti bə xırtə vardəşe əmən. Isə co diyo- nədə seminnə kərə bə tuki ov bədon, əmma əmə hiç dıminnə ov doy bə sə jəmonni. Vallah məhsulon xərob bəben.
Huseyn bəq sokit mandəbe, bəçəvon şikoyəton quş doydəbe. Əvonən ıştə şikoyəton dəvom kardən.
-	Vallah bəşmə hurməti hisob tosə ısət hiçi votedə- nıbimon. Zındəmon əv şımə tobyonədəye. Şedəmon şikoyət kardəmon votedə: “nubə veye şimə nubə rəsə ni”. İntasi bəştə avlodon iyən ki bəy ve pul doydə, bəvon
9
 
hejo ov doydə.
Huseyn bəq əvoni məse bəpeşt sıxanış doy ki, de im məsələ əv ıştən məşğol bıəbe. Diyovijon təşəkkur kar- dşone bəy, şen.
Bı vaxt Huseyn bəqi zoə Həşim vəyo oməy. Həşim Huseyn bəqi miyonnə zoəbe. Bənə ıştə pə əvən bılınd, iyən siyo çaşbəvbe. Ve rəvoşinə civonbe. Bəqi zoə bıbuən ve soyəbe. Sərrostə qullə əğandbe. Bə ov şeyədə hiç vaxt təylədast bə peşo oənəqardiy. Həşim bəştə pə nez beyədə, Huseyn bəqi votşe:
-	Çımı balə, ıyo çiç kardəş?
-	Pə, Mayor Pavloviçi votəyo, şanqo bəmə ğonəğ bəbe.
-	Çok balə, bıdə bo diyəkəmon ijən de kom niyəti omedə. Bışı bəştə moə bıvot, bo şanqonə jı çiy hozı bıkə.
-	Bə çaş.
Peşo Huseyn bəq penışte bəştə asbi, çəğono diyəro be. Əv bo diyovijon işqilon həll kardero dəro qınye bə Mirabi kə. Həşimən şe bə kə ki, şanqo ğonəğon ome bəştə moa xəbə bıdə. Bə kə rəseədə vindşe ki, çəy rukə boə İbrahim soədə bı ton, bə ton nəvedə. Xəbəş səy:
-	İbi, boçi ıyo coli nəvedəş?
-	Nəcibə bibi omə, çəy kinə Sərayən deəye. Kədə həmmə jenonin. Dılım bə siyo şe dılədə.
Həşimi zevılə sırəş karde, dəşe bə dılə. Yolə tənə- biədə əçəy Nəcibə bibi, bibi kinə Səray, hovon Sara iyən Surəyya nıştəbin, sohbət kardəbin. Həşim dəvarde bə dılə, bəştə bibi iyən bə həmməy səlom doje, nışte. Nəcibə bibi Boradiqoj Musa bəqi jenbe. Ve mırsmığin iyən ğıyzinə jenbe. Hiçi bəqəm kardənıbe. Sinış ve bıbuən, bəştə tani hejo fik ədəy. Bənə xanon xanımon tan kardəbe. Tacironku ən bohoynə parçon səydəbe. Musa bəqi bəy daş-ğaşinə kəmərış peşkəşış kardəbe.
10
 
Xısusi ziyafətonədə co bəq xanımon vindemonədə ə kəməri dəkırniy. Ve şəhnin jenbe. Həşim iyən çəy hovon ıştə bibi çənə nəpijonbuən, hejo bəy hurmət əkəyn. Nəcibə xanım ləzi de çaşətıkə bə Həşimi diəkardəpeştə votşe:
-	Im çiçe, balə, yaman ranqəvun bəş? Bəştə çok diyəkə. Oxo tı bəqi zoəş, bəpe bəştə fik bıdəş.
Əçəy kinə Sərayən ıştə moə sıxanonış təsdığ karde, votşe:
-	Rost votdəş inə. Həşim çəmə ə səfə omeku ve dəqiş bıə. Dayzoə, jıqo bışu bətı hiç kəs əvoni.
Həşimi ıştə dimış qəte bəştə bibi, de zevılə sırə votşe:
-	Bə çaş, bibi, həni bəştə çok fik bədom. Nərohət məbən.
Peşo ediyəsəy bə Səray: “oxo pidənime kinon mıku bıtarson”, - votşe. Sırəy, oməy ıştə moə tono.
Həşimi moə Zəhrabəqim xanım Ostorıj mılkədor Haci Mahmudi kinəbe. Zəhrabəqim xanım ve qonə xanımbe iyən ciddiyə jenbe. Bılind, nunəranqə jenbe. Kədə həmmə koon əv idorə kardəbe. Iştə şuə Husey- niku fərqış əvbe ki, de rəiyə ti qəp jəy xoşış nəvoy, ən- cəx de bəqi xanımon, de penə təbəğə jenon vindemon əkəy, qəp əjəniy.
Həşim nez be bəştə moə, votşe:
-	Şinə mo, pə aspardşeki bıvotom, şanqo Mayor Pavloviç çəmə ğonəğ bəbe. Şanqonə hozı bıkən.
-	Ijən de kom bədə xəbə oməbu?! Çok ,balə, hozı bəkamon.
-	İnə, çok az bışum.
-	Surfə hozıye balə, nun bəhə, peşo bışi.
-	Ne, inə, duston çaş kardən.
-	Çok, iştən bəzneş.
Həşim hejo çı kəyku beşe, piyəşe bışu, kəybə qəvə-
11
 
də Səray əvış oğəte:
-	Şedəş?
-	Bo harde mande nıznəme, bəşmə nuş bıbu!
-	Vindəş, sıxan doydəş, bə vırə rosnedəniş. Hiç bəştə fik doydəniş.
-	Norohət məbi, bibikinə, az vəşi əmandnim.
Həşim kəyku beşe, penışte bə asbi. Şe bə şəhər ıştə
duston tono.
Həşimi deəvon şanqonə nahardşe, Səray əhvolış xə- rob karde. Oməy de sokiti nışte bə surfə. Səray ve vaxt- be bə Həşimi aşığbe. Əmma ıştə hisson nuşo doy zındənıbe. Nəcibə xanımi ıştə kinə pərişonətiş vinde, xəbəş səy:
-	Ijən çiç be bətı çımı kinə? Boçi bekefiş?
-	Hiçi bəni, inə.
-	Hiçi bəni?! Oxonə vaxtonədə bekef bəş.
-	Ne, inə, boçi bekef bıbum?!
Nəcibə xanımi sıxanış dıroz nıkarde. Edyəsəy bə Zəhrabəqim xanımi zevılə sırəş karde. Zəhrabəqim xanım, əçəy kinon Surəyya, Sara, çəy zoə İbrahimən surfədə nıştəbin. Ğollığəkon xorəkşon noy bə surfə. Nəcibə xanım Zəhrabəqim xanımiku xəbə səşe:
-	Vəyu, ım Həşimi kenə kəxıvand bəkaşon?
-	Ehh, ha çımı hova, har ruj votedəm, əmma çı foydə, piyedənişe kəxıvand bıbu. Çəy pəən hejo əçəy yani qətedə. Az çiç bıkəm?
-	Diyəkə votdəm, jıqo bışo ım zoə bəşe rəiyəti kinə bəstehaa.
Zəhrabəqim xanım boştə çay ekardedəbe. Bedəbe zıne, Nəcibə xanım çı sıxaniku ğıyzin be. Əy çay ekardeş oqəte, mavləş noy, votşe:
-	Həşim hiç vaxti de rəiyəti kinə kəxıvand bey əzıni. Çəvon çəmə arədə ənə zəmin-osmoni tafolt heste. Im bomı ədovət bəbe.
12
 
Mərağine ki, Ruşinə de Səkinə nıştəbin əyvonədə, çı bəqon iyən rəiyəti tafoltiku qəp jəydəbin. Səkinə, çə- von ıştəku roziyətiku, hiç kəsi bəqəm nıkardeku votşe:
-	Ovşom, hovə, hejo çəvonədə qıləy ım çəmə Kəlbo Xansıvo əğə kinə Fizə. Bəy diyəkə, ıştəku rozi qıləye. Jıqo bızın əğə kinə ni, podşohi kinəye.
-	Ha Səkiya, məsırvon. Əvon co dınyo odəmonin, əmə co.
-	Jələvonon Şərəmo jimoniku dərs səydənin. Tars- dənin ki, Xıdo bəvon cəzo bədo.
-	Səki, Şərəmo kiye?
-	Tı Şərəmo hikayə zındənij?
-	Nee, Çiç? Çı hikayəye əv?
-	Zındənij bıdə botı qəp bıjənom.
-	Çok, hovə, qəp bıjən.
-	Fələğət, jığo bıə hodisə. Şərəmo çı ərbobə bəqi jenbə. Həmən ve aybəjorbə. Çəy kavuə çaşon insononıj torsonəbe. De rəiyəti bənə əsir-yesiri rəftor kardəbe. Hətta votedən i ruj qıləy jen deştə dıqlə əğıli ve vəşi mandənbən. Omən, bə çəy kəybə, koməqjon piyə. Şərəmo tojniyəje əvon. Zımıstoni vaxt bıə. Ə jen deştə əğlon məcbur mandən ki, şəvi vişədə bımandon. Əçəy rukə kinə bə zımıstoni şəxtə tov vardəjni, mardə. Maş- təvo diy odəmon əvoni vişədə qıləy doy jiyədə behuş holədə pəydo kardən, bəçəvon imdodi rəsdən.
Səkinə ım hodison qəp jəy-jəy tars dəştə bə Ruşinə con. 1 tono tars, i tonoən əvəsori qemıj əy bənə livə lor- zındəbe. Səkinəən i nəfəsə hikayə dumo qəp jəydəbe. Deştə daston iyən sıfəti hərəkəton hikayə jığo qəp jəydəbe ki, Ruşinə ım hodison həmə oşko təsəvvur kardedə. Əv ıştə sohbəti dəvom karde:
-	Şərəmo dı-seqılə zoə iyən kinonıj hestbe. Əçəy kinonədə qıləy ve reçinbe. Ruji bedə, çı kinə vəyə vax- tədə urusə soldaton eqətdən diy. Dave vaxtonbe. Sol-
13
 
daton vəyədə bıə harkəsi, Şərəmo şuən, zoon, kinon həməkəsi kıştedən. İqlə Şərəmo bəji mandə. Əv vitedə niyobe zındə. Çı hodisəku Şərəmo cındo bedə. Diyədə ojəsə nəvedəbe. Diy cəmotiku koməq piəjeən, hiç kəsi koməqıj kardəniybən.
Ruşinə Səkinə sıxanı nimədə oqətdə, votedə:
-	Vəseəni, Səkinə, həni qəp məjən.
-	Ovşom, kam mandə, bıdə oxoyən bıvotom, orxı- nedəm.
Peşo Səkinə de həvəsi hikoyə dumo qəpjəy dəvomış karde:
-	Fələğət jığo, Şərəmo vində hiç kəs koməq kar- dəni, vişədə qıləy bexıvandə daxmədə mandedə. Vəyo de soron coyli jiyedə. Hiç kəs vişə bə tonon nəşiy. Vot- dənbən, əv peşo de codi məşğol bıə. Şərəmo dəhşətinə codikor bıə. Bə kinə xəyləğon ve nifrət kardəbe. Əvoni de codi cındo əkəy. Odəmon çəyku ve tarsedəbin. Bəçəy hisob bəy Şərəmo, yəni Şəri mo nom doəşone. Ovşom, çımı məsəyku Şərəmo çəmə diy nezə vişədə jiə. Hətta dı-se kəsi nezədə vindəje əv. Jığo beşdə əv hələ səğe.
Səkinə de məraği ıştə hikoyə qəp jəydə. Ruşinə ranq tarsiku lap sipi bedə. Hejo bı dəmədə qemıj tənəbi pencə ekuedə. Ruşinə tarsiku pevaştedə. Səkinə Ruşinə tarsiku tarsedə, xəbə səydə:
-	Çiç be bətı?
-	Hiiiç çii
Ruşinə tarsiku qəp jəy zındəni. Səkinə rərə de mosxori ov peqətdə doydə bəy. Ruşinə daston larze- larze ovi səydə peşomedə. Ləzi bədiqə bəştə ome zınedə. Səkinə əçəy çokbey vindedə votedə:
-	Ovşom, yamən mını torsone.
Bı dəmədə kəybə obedə, Sərxan dəşedə bə dılənton. Ruşinə ranqi sipi vindedə, jı çiy votdəni. Ruşinən ıştə tarsi bə dim nıjəno, lıputəsırə kardedə. Sərxan bəvon
14
 
səlom doydə. Peşo dəvardə bə çətonnə xonə bəştə moə, nənə səlom doydə, cifo qıləy anqılə bekardə votedə:
-	Nənə, ım xıynə tojə çı Irono vardəjone. Azən kamişi səme botı.
-	Ve səğbi, çimi balə. Xıdo tını bəmə ve nızno.
Şərəboni nənə nızımə jenbe, əv sırədim iyən ve
mehrobonbe. Soron əçəy dimədə haştə pecucon çəy dimi nuraniyəti tikən ziyodış kardəbe. Çı Şərəboniyə nənə şuə Səbarzə dədə, dave vaxtonədə kıştəşonbe. Şərəboni nənə coyli penc qılə əğıl yol kardəşbe. Isə çəvon har qılə ıştə xıyzonşon hestbe. Şərəboni nənən ıştə rukə zoə Rəcəbə day tono jiyedəbe. Bənə co əğlon Rəcəbə dayən ve piyedəşbe Şərəboni nənə.
Sərxan ıştə boə Nurxaniş vanq karde, ıştə vardə xıynə iyən namədə şonə doydə bəy, aspardedə ki, bobə bıdə bə Dodo nənə.
Xəcicə xala bo Sərxani çay vardşe. Sərxan çay peşo- me-peşome ımruj vijorədə bıə hodisəku qəpış jəy. Votedəbe ki, uruson bəy nez bin zikkə jəyədə yamən tarsəbe. Jığo zındəbe ki, əy bəqəten. Urusə zıvoni sərəsedənıbeki, bızno əvon boçi zikə jəydən. Imruj bəpe mandə bəbəy vəyo, əmma bı hodisə peştə oqarde bə kə. Peşo Huseyn bəqi hərəkətonku qəp jəşe. Votşe bəy ve mınnətdorim. Xəcicə xalən bo Huseyin bəqi dıvosəno kardşe. Bə Xıdo şukurış karde ki, çəy zoə uruson bevəcətiku perəxə.
15
 
DIMINƏ POA
Huseyn bəq ıştə malikonədə omə ğonəği bəçaşbe. Əv nıştəbe ıştə kresloədə, bə otəşi peporə zikon təmşo karde-karde bə nığılə fik şəbe. Norohət çiçsə fik kardeədə dast pesudəbe bəştə bığon. Jışe dənıkəşəy İbrahim dəşe bə kə, Mayor Pavloviçi ome xəbəş varde. Huseyn bəq əşte çı kreslo, bə səhmonış dənoy ıştən, beşe bə ğonəği və. Mayor Pavloviç ıştəku rozi fəsonədə dəşe bə dılənton, bə Huseyn bəqi səlomış doy. Huseyn bəqi dəvətış karde əv bə dılə. Əvon dəvardin nıştin zalədə.
Mayor Pavloviçi 55-60 sinış hestbe. Dırozə kavuə çaşə odəmbe. Sə-rişış sipibe. Nəveədə ıştə qıləy nınqi əşkırniy. Daveədə qonə yarə qınəbe bəy, əmma səğ mandəbe. Bə ğəhrəmonəti hisob Stanislav ordenış səbe.
Ğollığəkon bə surfə çay vardşone. Tikəy hol-əhvol karde bəpeştə Huseyn bəqi votşe:
-	Mayor Pavloviç, oxor vaxtonədə şımə soldaton de diy cəmoti hiçiyən çok rəftor kardənin. Az ha ruj çı diy cəmotiku soldaton həxədə şikoyəton məsedəm.
-	Sıxan doydəm, bı koon ciddi nəzorət bəkardem.
-	Bı zəminonədə əqəm ve mande piyedəone, de xəlği çok rəftor bıkən.
Peşo Huseyn bəqi Mayor Pavloviçış bə surfə dəvətış karde. Surfə bə Huseyn bəqi nomi qornə okardə bıəbe. Mayor Pavloviçi itkə ləvənqi dəğandşe bə qəv, votşe:
-	Tolışə kiyəsə mıni heyron kardedə. Si bedənim
16
 
tolışə xorəkonku.
-	Rost votdəşon, çəmə kiyəsə ve zənqin iyən ləzzətine.
Şanqonə harde bəpeşt Huseyn bəq de Mayor Pavloviçi ijən dəvardin nıştin zalədə. Mayor Pavloviçi de Tolışə məholi tarifi iyən ıştə sohbətış bino karde. Çıvrə təbiəti ve ğəşənq beyku, həvosoti təmizətiku, hardebırəvon tamin beyku sıxanış karde. Iştə umri əmandəyonən ıyo dəvone orzuonış bə zıvonış varde. Peşo tolışə moynon ğəşənqəti, zəhmətkəş, bənə merdi çəvon mərd beykuş votşe. Huseyn bəqi ıştə dastış pesuəy bəştə bığon, votşe:
-	Cənab Pavloviç, şımə hiç vaxti bə çımı kə hejo jıqo omedənişon. Hejo komsə qıləy səbəbış bıə. Piyedəme sıxani dıroz nıkəş, bı səfə ome səbəb çiçe?
-	Huseyn bəq, şımə çok zındəşonki az çoknə bı diyori dətasbəm. Xəyli vaxte ki, az deştə xıyzoni ıyo mandedəm. Im zəminon bomı ve doğmə bıən. Əmma əpiyme de avlodəti bəşməhon tikən nez bıbum. Az bə tolışə kinon mərdəti, bəçəvon zəhmətkəşəti, bəvonku bıə merdə ğıryəti heyronim. Zındəşon, çımı zoə Nikolay hərbi qimnaziya sə kardəşe. Iyo yolə vəzifədə ko kardedə. Şımə roziəti bıdon, şımə yolə kinə əsdənim boştə zoə. Avlod əbim deşmə.
Huseyn bəq çı sıxanonku ıştəno beşe, votşe:
-	Mayor Pavloviç, detbin ısə şımə mıku çiçon piyə kardəme. Əmma bı səfə həddi dəvardişon. Bızın ki, çımı bətı bo doy kinəm ni.
-	Im çı hınəye, Huseyn bəq? Şımə de urusi mayori qəp jəydəşon. Yolə fəxr bəbe boşmə ki, de urusə mayori avlod bəbeşon. Məsləhət zındəm demı dışmen nıbuşon.
-	De rutbə mıni mətorsın. Bənə şıməhon iyo ve omən, şən.
-	Şımə kinə deçımı zoə kəxıvand bəbe. Çımı ğəti
17
 
ğərore.
Huseyn bəq ğıyziku larzedə zikkə jəydə:
-	Qin bıbi çımı kəo!!
Zəhrabəqim xanım mandəbe kənoədə bəvon quş doydəbe. Sohbətı bı vırədə tov nıvardeşe dəşe bə dıləton, votşe:
-	Huseyn bəq rost votedə. Az dəy rozim. Şımə kişon ki, de Huseyn bəqi avlod bıbuşon? Im çı hənəye şımənədə?!
Huseyn bəq Zəhrabəqim xanımi sıxani nimədə bır- nedə:
-	Bıpo çığon! Bə merdon sohbəti mudaxilə məkə. Jeniş, jenı vırə bızın!
Zəhrabəqim xanım bəme-bəme kəyku beşe.
Jığo bızın hiçi bıənıbe, Mayor Pavloviçi ıştə sıxanış dəvom karde:
-	Az ıştə sıxanədə ciddiim. Boştə zoə ıştı kinə bəs- tem. Demı dışmen be bəşmə məsləhət zındənim.
Huseyn bəq əsəbi holədə “Qinbi çığon!” votşe ıştə səş qəte, nışte kreslosə. Imon həmə bəçəy səhəti bevəc təsir kardşe. Hejo bı dəmədə Həşim deştə boə Əhmədi dəşin bə dılənton. Kəybəsə Zəhrabəqim xanımi çı məsələ həxədə bəvon har şey votəşbe. Həşim bə Mayori nez be, votşe:
-	Şımə bə çəmə kə oməon. Çəmə ğonəğişon. Çəmə- ku bə ğonəği hurmət hese. İntasi bəpe ğonəğən ıştə vırə bızno.
Əhmədən bəy umjən be, votşe:
-	Imi bıznən Mirəliyon səydə tobyən. Hiç vaxti kinə bə urusi ədənin.
Həşimi ıştə sıxanış dəvom karde:
-	Bışən həni ikərən bı xıyzoni nez məvoən.
Mayor Pavloviç de ğıyzi beşe şe. Həşim nez be bəştə
pə, çəy əhvolış xəbə səy. Bı dəmədə Zəhrabəqim xanım
18
 
dəşe bə dılənton bəştə zoon votşe:
-	Ve səğbən çımı balon, az deşmə fəxr kardəm.
Peşo Zəhrabəqim xanımi bə Huseyn bəqi votşe:
-	Merdə, bışamon tikəy olaxtən. Şımə hol mıni nə- rohət kardə.
Huseyn bəq de Zəhrabəqim xanımi xonəku beşin. Əvon xonəku beşecəği Sara de Surəyya rərə dəşin ıştə bıvon tono. Sara dimiş qəte bəştə bıvon votşe:
-	Ve səğbən boliyon. Az hiç vaxt bə urusi əşınim. Xahiş kardəm mahaştən dezuy mıni boştə zoə bısəno.
Əhməd:
-	Mətars, şinə hov. Əmə çənədə səğimon, tıni hiç kəs dezuy səy əzıni.
-	Ve səğbi boli.
Sara Huseyn bəqi yolə kinəbe. Əv əğlonədə əncəx çı Əhmədisən rukbe. Bənə ıştə moə əvən nunəranqbe. Əçəy dırozə siyo muəxolonış hestbe. Ve çokə honə bof- te zındəbe. Iştə vaxti veyni de honə bofte dəvondəbe. Co vaxtonən deştə hovə Surəyya ivrədə əbiy. Əv əncəx deştə tobyə kinon iyən nezədə jiə bəqon kinon vindemon kardəbe. Zəhrabəqim xanımi de rəiyəti kinon umjənbe bəştə kinon ğədəğə noəşbe. Rukə hovə Surəyya umjən be bı sohbəti, votşe:
-	Ehh bə urusi şu şesə bə rəiyəti şu şe çoke.
Həşim :
-	Ha hova, az ıştə vaxtı ipoə haruj de rəiyəti dəvon- dəm. Əvon kosib bıbunən dılışon ve ərbobe. Nə bənə uruson, nəən bənə bəqon nin. Soyə və mehrobonin. De rəiyəti kəxıvand bey az bevəc diyə kardənim.
Zəhrabəqim xanım bı dəmədə betono dəvardəbe. Bo Huseyn bəqi ovış bardəbe. Həşimi ım sıxanon məsencəği de ğıyzi dəşe bə dılənton, votşe:
-	Bəqon de rəiyəti hiç vaxt ibey əzınin. Əvon bəke, əmə bəke. Çımı zoə, tınən de rəiyəton kam vindemon
19
 
bıka. Peşo dimış qəte bə kinon votşe:
-	Kinon, həni diye bışən bıhıtən. Həmə bıhıton.
Zəhrabəqim xanım çı xonəku beşe, kinonən budi
bəy bəştə xonon şen. Xonədə Həşim de Əhmədi man- de. Əhməd çı Huseyn bəqi yolə zoəbe. Miyonə boloədə, zardə civonbe. Bə Huseyn bəqi idarə konədə koməq kardəbe. Çəy xaləkinə Humay dı-se sorbe əçəy xıyzon- be. Zibər xanım Canqəmiyonıj Kəlbo Xansıvo həmrobe. Dı-se sor kəxıvand bıbunən əğılşon bedənıbe. Əhmədi bəştə boə Həşimi votşe:
-	Bilə, vevaxte bə ov şedənim. Səm de koon ve ğalbe. Əmma ısə tikəy vaxtım hese. Votdəm ğasbu bə di-se ruji mıddət bışəmon bə Canqəmiyon, bə Zibər xaləmon kə? Humayən çand vaxte ıştə moə vindeş piyedə. Əyən bıbəmon bıdə dı-se ruj əyo bımando. Əmənən Canqəmiyoni vişonədə bə ov bebəşemon.
-	Ve çoka fikire, boli. Kenə bışəmon?
-	Roziş, maştə dəro bıqınəmon.
-	Bəçaş, boli, maştəvo hozı bəbem, şımə kəy bomem.
-	Ve çok, bışum bə Humay bıvotom bo maştənə hozi bıbu.
Əhməd Həşimiku co be, şe bəştə kə. Çəvon kəon həmsobin. Şe bə kə, bə Humayış asbarde ki, bo maştənə hozı bıbu..
De jıqo-jıqo tolışədə qıləy mərağinə rujən sə be.
20
 
SEMINƏ POA
Im ğəşənqə diyor bə esənə ruji və beşedə. Həşi ban- don peşto sıvyedə, ruji obe xəbə doydə. Tojə ruj, tojə umi.
Divojon çəsədə əşdən ıştə ruzi dumo şedəbin. Əvə- sorə voşən nam-nami voydəbe. De odəti Rəcəbə day deştə zoə Sərxani bə şəhər ıştə koy dumo şin. Rəcəbə day rukə zoə Nurxanən deştə pə bə vişə şe. Ruşinə bəştə moə koməqış karde, kə-bəşon eşande. Xəcicə xala maştəvo jə həmiş dastə karde, bardşe tənusə. Xəcicə xalə dastəon bə tənu ojedəbe.
Ruşinə bo ovdoni dəşe bə kə. Bənə hasəfə bə honi bo ovi şəninbe. Bə kə dəşeədə Şərəboni nənə əvış vanq karde. Şərəboni nənə kədə penoəşbe ıştə bə bolışnə, nıştəbe. Əçəy qıləy kanə təsbehış hestbe. Dastiku bə ji nənəy. Ruşinə oməy nənə tono, votşe:
-	Ha, nənə.
-	Ruşinə balə, bəmı iskani çay bıdə.
Ruşinə vardşe çay, noşe çı Şərəboni nənə vədə, xəbəş səy:
-	Nənə, həni çiçı piyedə biyəm?
-	Hiçi, balə. Xıdo tıni baxtəvər bıko.
-	Nənə, az bışum ov bıyəm.
-	Bışi, balə, bışi.
Ruşinə peğətşe ovdon, beşe çı kəo. Əmma Səkinəş nıvinde. Norohət be, şe bə çəvon kə. Nez be, kuəşe kəybə. Səkinə moə Vılnozə xalə okardşe kəybə. Ruşinə səlom doje, Səkinəş xəbə səy. Çəy moə votşe, Səkinə
21
 
tikəy noxəşe. Ruşinə noşe ovdon kəybə vədə, dəşe bə dılənton. Dəvarde Səkinə tono. Səkinə yonqoədə olaxtəbe. Ruşinə vindecəği rost be, nışte. Ruşinə nez be bəy, səlomış doy. Peşo xəbə səşe:
-	Çiç bə bəti, hovə?
-	Hiçi Ovşom, tikəy sard qınə. Təblarzım hestbe. Əve, moə nıhaştje bə honi bışum. Tı colinə bəşej ımruj.
-	Hiçəkəni, hovə. Vılnozə xalə rostıj karde, tınıj nı- haşte. Bəti rohətəti lozime. Az ımruj colinə bəşem. İnşallah maştə bə ivrə bəşemon. Az həni bışum. Bətı çiçsə lozime, hovəli? Iştı dıli çiçsə pidəjebu bıvot, biyəm
-	Ve səğbi, Ovşom. Hiççi lozim ni. Tikəy olaxtom çok bəbem. Ğərolım rəsdəni ruji dırozi olaxtom bə yonqo.
-	Çok, Səkinə, az bışum həni. Bəştə çok diyəkə.
Ruşinə Səkinəku co be, çı kəo beşe. Peqətşe ovdon
çı kəybə qəvo, şe bə honi.
Həşim Lankonədə deştə xıyzoni nəfo hardəbe. De Əhmədi bə Canqmiyon ıştə şənikuş vote. Çəy pə bəvon aspardşe ki, tikəy diğğətin bıbun. Boçəy hozıbe, Zəhra- bəqim xanımi rərə nıvıştışe qıləy nomə, doşe bəştə zoə, aspardşe ki, bə çımı Zibəri hovə bıdəyş. Həşimi səşe ə nomə, oxonnə tədarukış qəte, eşe bə so. Nez be bə aspi, şələş noy aspisə. Bı dəmədə Əhməd deştə jeni Humay vəyo oməyn. Əvon xudafiz bin de Huseyn bəqi iyən Zəhrabəqim xanımi, penıştin bəştə aspon. Həşi- mən bəştə aspi penışte. Zəhrabəyim xanım de barzə vanqi bəvon sədoş doy:
-	Iştəku moğət bıbən.
Əvon dəro qınin. Həvo avəlovbe. Voşən nam-nami voydəbe. Əvon asponşon tojne, çı şəhəro beşin. Həvo tokinıbə rəse piyedəşonbe bə Canqəmiyon. Navədə əvoni dırozə ro, odəmi oğandə ro çaş kardəbe.
Ruşinə əyvonədə nıştəbe pencəku bə ro diyə kar-
22
 
dəbe. Dılədəş ğəribə hisson hestbe. Piyəşe eşu, boğədə tikəy bınəvo. Şodoşe çı Xəcicə xalə yunə şol ıştə amisə, beşe bə boğ bo nəve. Har vırə zil havzbe. Don ranq- bəranq zizon, kijon ğəşənqə nəğmon Ruşinəş valeh kardəbe. Əv boğədə nəve-nəve bə fik şedəbe. Ruşinə ve xoşış əvoy jıqo boğədə colinə bınəvo, Xıdo ofəyə kardə ım reçinəti seyr bıkə. Əy boğədə çınışe i dastə vıl, oqarde bə kə. Diyəroədə vindşe ki, çəy Kinənozə bibi deştə Mədinə kinə omedə. Mande soədə, çəvon ome çaşış karde. Ruşinə Kinənozə bibiş ve piyedəbe. Kinənoz hamsiyə diyədə çı məlo Ğıbonəli day jenbe. Həmə əy Kinə vanq kardəbin. Çəvon şəş qılə əğılşon hestbe. Yolə qılə Mədinəbe. Ruşinə azizə Kinə bibi oməy rəsəy bə çəvon kə. Kinə bibi bəştə boə kə rə-rə omedəbe. Həm əvoni vinde, həmən ıştə moə Şərəboni nənə vindeyro omedəbe. Ruşinə beşe bəştə bibi nav, dastonış eğande bəçəy qıy. Peşo Mədinəş maç karde. Əvon dəşin bə kə. Nurxan vindecəği ıştə bibi, rərə vite bə çəy nav. Çəy bibi dıvənqo qətşe əv, maçəş karde. Xəcicə xalə bə Kinə bibi xəşomə doşe, dəvarde bə dıləton çı Şərəboni nənə paliyo. Əy maçə karde bəpeşt, nışte çəy tono. Ruşinə honi ovış varde boəvon. Kinə bibi şini vardəşbe. Çay peşome-peşome diyku, avlo- donku, tojə hodisonku qəp jəydəbin. Kinə bibi çı urusə soldatonku şikoyətış karde. Har holədə xərocon diy cəmoti jimonış qon kardəbe, i tonoən çı urusə soldaton ıştənbəsəti cəmotış bə xırtə vardəbe. Ruşinən nıştəbe de məraği bə sohbəton quş doydəbe. Hərdəmədə ıştə- nən çı pencəo bə roy diyə kardəbe.
Həşimmon həni nez bıəbin bə Canqəmiyon. Dırozə roy oğandəşbe əvon. Əvon çı ruy kəno ıştə dincşon səy. Humay oğandşe surfə, xorəkonış dəçıne. Harde bə- peştə ijən dəro qınin. Həvo həni toki bedəbe. 1 mıddət ro şe bəpeşt Ruədiku dəvardən. Ve dənıvarde, əvon
23
 
rəsəyn bə Kəlbo Xansıvo kə. Ğollığəkon bə Zibər xanımi çəvon omey xəbəşon doy. Əv beşe bə çəvon və, bəvon xəşoməş doy. Iştə kinə Humayış dıvənqo qəte, votşe:
-	Xəş oməşon, çımı balon.
Fizən vite bə beton, xəşomə doje bəştə hovə, iyən bəştə xalazon. Əvon bə dıləton dəşin. Ğollığəkon evardşone asbi bon. Asbonşonən barde bə təvilə. Zibər xanımi vanqış karde ğollığəkon, hıkmış doy ki, bo ğonəğon çay biyən. Həşimmon dəvardin nıştin zalədə. Zibər xanımi çəvonku hol-əhvolış qəte. Iştə hovə Zəhrabəqim xanımış xəbə səy. Əhmədi ıştə moə çok beyış votşe, iyən çəy səlomış rosne bəvon. Ğollığəkon çay vardşone. Zibər xanımi bəvon hardey təklifış karde. Əvonən tojə hardəmone, votjone. Ve dənıvarde Kəlbo Xansıvo iyən çəy zoə Ğafər bə kə oməyn. Əvon de ğonəğon vindemonşon karde. Ğafər şo be, votşe:
-	Şıməni vindeku ve şom, xaləzon. Çı çok be ki, oməyjon. Bı baxtəvərətiro bə çiçi ğarzxomon?
Əhmədi cəvob doşe:
-	Ve vaxte ıştə xalə vindənıbimon, pəşi qətəmone boşmə. Həmən Humay boştə moə pəşi qətəşbe. Azən bə Həşimi votmeki, həm bışamon bıqınəmon bə xalə, həmən bə ov beşəmon.
-	Ve çok kardone oməjon. Əmənən boşmə pəşi qətəmonbe. Umi kardəm bə ov bemı əşınijon.
-	Hiç be tı bə ov beşe bəbe? I vıron tı çok zındəş. Əmə be tı dəbəqijemon vığonəy .
Kəlbo Xansıvo Zibər xanımiku xəbəş səy:
-	Jenə, ğonəğon ro omən, vəşijon bəbe. Harde doə bəvon?
-	Ne merdə, doəmni. Votjone vəşimon ni, bə ro har- dəmone. Şanqonə hozi kardəmon.
-	Ve çok. Bıvot azizə ğonəğmon omə, çok-çoki hozı
24
 
bıkən.
Həşim detbin şanqo kədə nışte pidəşnıbe. Odeyə- səy, bə Ğafari votşe:
-	Xaləzoə, ğasbu beşəmon bə diy bınəvəmon? Bo şanqonə harde bomemon.
-	Çok, Həşim, bışamon.
Əhmədən bəvon umjən be. Beşin bo nəve. Həvo həni toki bedəbe. Ğafəri bəvon təklifış karde ki, bışəmon bə diy miyon, bə dukoni və. Bıvon rozi bin. Əvon bə dukoni və oməyn. De odəti diy sipirişon iyən cıvonon dukoni vədə qırdə bedəbin. Əvonən oməyn vəyo nıştin. Iyo bəkəson həmmə diyovıjonbin. Yadə odəmi dəbusat zındəbin. Əvon bə tojə oməyon ləzi dığğət kardebəpeşt ıştə sohbətşon dəvom karde. Hejo bı dəmədə Məlo Dadaş vəyo oməy. Civonon əştin, bəy vırəşon doy. Əv oməy, salom doje bə vəyo bıəkəson, nışte. Məlo Dadaş deştə votə əhvoloton məşhurbe. Di- yovıjon ve vaxtonədə qırdə bedəbin, bəçəy votə mə- rağinə əhvoloton quş doydəbin. Məlo Dadaş ve ağılmandə odəmbe. Diyovıjon votəyo, əçəy nıznə çıy nıbe. Civonon ijən qırdə bin bəçəy sə, dəmandin parse. Ijən çəyku mərağinə əhvolotonşon piyəy. Məlo Dadaş ıştə pəku məsə hodisonədə qıləy həxədə dəmande vote:
-	Tolışə xanəti oxor vaxton bin. Bə vaxtədə çımı pə civonbe. Canqəmiyonədə xəlğ bə uruson əleyhi rost be. Im ve yolə usyonbe. Xəlğ i bıəbe, tojnəjonbe uruson çı diyo. Usyon ve dıroz dəkəşəbe. Pə qəp jəydəbe, ve qonə rujonbin. Əmma, Canqəmiyonıjon hejo mıboriz, cən- qəkə bıən. Bə uruson xəyli mıddət mıqavimətjon nişo do ə. Hətta jıqo bedəbeki uruson diy sipirişonədə dı-se kəsi qirov peğətəbin, məcbur kardəbin ki, usyonəkon təslim bıbun. Əmma, diy civonə ğəhrəmonon, çımı pəən çəvon dılədə, dastəşon qırdə kardəbe, de punhoni
25
 
sipirişonjon peroxnəbe. Hətta usyonədə bı jıqo ğəhrəmonəti, Tolışə xan ıştən bə Canqəmiyon oməbe bə çəvon ğəhrəmonəti hisob bəvon təşəkkur kardəjbe
Məlo Dadaşi dı-se hikayən qəp jəşe. Həşimmon de məraği bə Məlo Dadaşi sohbəti quş doydəbin. İkərən vındşoneki həni diye. Kədə əvoni çaş kardən. Əvon əştin oməyn bə kə. Roədə Həşimi votşe:
-	Çımı çı Məlo Dadaşiku ve xoşım oməy. İ ruj vaxtmon bıbo bəşemon bəçəy ziyorət.
Əvon dəroqınin bə kə. Zibər xanım çəvon di omeyku norohətbe. Nəhoyət əvon bə kə rəsəyn. Surfə hozı be. Ğonəğon şıştşone ıştə dast-dim, nıştin bə surfə. Surfədə curə bə curə xorəkon dəçınyə bəbe. Əvon şanqonə harde bəpeşt dəvardin bə zal. İberdəmədə bə Həşimi yod çəy moə nomə dəşe. Bekardşe əv, doşe bəştə xalə. Nomədə nıvıştə bəbe ki, Zəhrabəqim xanım bəştə hovə səlom doydə, boəy pəşi qətəşe. İyən əjo hestşe ki, bəçəy zoə Həşimi dığğət bıkə. Əçəy bə rəiyəton, xısusən bə rəiyəti kinon nezbe imkon nıdə. Zibər xanımi handışe ı nomə, de zevıləsırə noşe bəştə cif. Peşo Zibər xanımi bə merdon votşe:
-	Şımə ıyo sohbət bıkənən, əmə jenon dəvardəmon bəqlə xonə.
Zibər xanım deştə kinon Humay iyən Fizə dəvardin bə çətonnə xonə. Kəlbo Xansıvo zevılə sırəş karde, votşe:
-	Şin bo ğıybət karde.
Həmə sirəyn. Merdon zalədə nıştin. Jenon xonədə. Humay dəvardencəği bə co çaşmə, ıştə moə tono nıştecəği dəmande bəme. Çəy moə xəbə səşe:
-	Boçi bəmedəj, çımı balə?
-	İnə, az ve bədbəxtim.
-	Boçixo, çımı balə? Əhməd detı bevəc rəftor kardə?
-	Ne inə, Əhməd demı ve çoke.
26
 
-	Bəs boçi bədbəxtij?
-	Çəmə əğılmon bedəni.
-	Bəbe balə, səbr bıkə. Dıvo kardəm, Xıdo bətı hiç- niyədə qıləy əğıl ğısmət bıkə.
-	İnə, Zəhrabəqimə xalə oşko votşe ki, əqəm şımə əğıl nıbo, bo Əhmədi tojə jen bəstem.
Imi votecəği Humay dəmande zari-zari bəme. Zibər xanımi əvış dıvənqo qəte, votşe:
-	Oxx hovə. Iştə telə zıvoniku hiç dast kəşedəni.
Fizə votşe:
-	Hovə votdəj Əhmədi ve pidəje tın. Ğasbu əv rozi nıbe bo tojə jen varde.
Humay bəme-bəme votşe:
-	Ne hovə. Əhməd sokite. Əy hejo ıştə pı-moəş məsə. Zındəm xalə bıpiyoje əy bə ro bəvarde.
Şəv bedə. Zibər xanim de ğollığəkon bo ğonəğon vırə hozı kardən. Har kəs bəştə xonə şe. Ğonəğonən boəvonro hozıbə çaşmon şen. Həşim de Ğafəri i xonədə mandin. Şəvi niməbe. Həmə hıtəbe. Əmma han Həşimi bardənıbe. Əv pencə jiədə olaxtəbe. Pencəku osmon çiyedəbe. Osmon pokəbe. Həşim pencəku bə viriski doə ovşomi diyə kardəbe. Ovşomi ruşinə xonə dılə ruşin kardəbe. Həşim i mıddət bə ovşomi diə karde bəpeştə bə han şe.
27
 
ÇOMİNƏ POA
Nəhoyət ruj obəy. Diədə quzəron tasbedə. Ğollığə- kon həməysən bə nav əştin, bo nəfo tədarukşon barde. Zibər xanım bə surfə nəzorət kardəbe. Həmə əştin, şıştşone ıştə dast-dim, nıştin bə surfə. Nəfo bəpeştə Kəlbo Xansıvo çı pristavi tono şe. Həşim, Əhməd iyən Ğafər bə ov beşero hozi bin. Zibər xanımı çəvonku etyotin bey piyəşe. Peşo Həşimmon penıştin bə asbon dəro qınin bə vişə. Çəvon bəxtiku həvo xoşbe. Ve çokə rujbe.
Ruşinə əhvol ım ruj ve çokbe. Maştəvo əşteku şənə mahneon zumzumə kardəbe. Kəy konədə bə Xəcicə xalə dast qəte peştə ıştə dinci səyro pencə vədə nıştəbe. Bə roy diə kardəbe. Vindşe Səkinə duşisə ov- don, çəvon kəy omedə. Əyən peqətşe ıştə ovdon, beşe bə beton. Bə Səkinə nav beşe, hal-əhvol qətşe. Səkinə votşe həni az çokim. Əvon ivrədə şin bə honi.
Sərxan ımruj bə ko şə nıbe. Əv diədə bə nəve beşe. Həvo xoş bıbuən roon hələ tulbin. Sərxan diy nəve- nəve bə Kəlbo Xansıvo kəy nez be. Fizə deştə hovə Humay soədə nəvedəbin, sohbət kardəbin. Sərxan kənoədə mandəbe, bə Fizə diyə kardəbe. Əv çand sorbe ki, bə Fizə aşığbe. Əmma ıştə piyemonı bo oşko karde tarsedəbe. Nəhoyət se-ço manq çimi bənav bə hınə oməbe, bə Fizə nomə nıvıştəşbe. Namədə bəy bıə hissonış etirof kardəşbe. Əmma Fizə cəvobi Sərxani dılış arıştəbe. Nomə cəvobədə Fizə votəşbe ki, hiç vaxti rəiyətonədə kiysəş əpini. Çə nomə bəpeşt Sərxan bə
28
 
ğəti ğərar oməbe ki, Fizə çı yodo bekə. Məvuji fik kar- dəşbeki yodo bekardəşe. Əmma, ısə əy vindeədə, dilədə niyo kardə ə hisson ijən rost bıəbin. 1 kərən əmin be ki, Fizəş ve piyedə. Dərəsəy ki, hiç vaxt piyemonış di tərəfə əbıni, pərişon be, dəvom kardşe bəştə ro.
Humay deştə hovə soədə nəvedəbe. Əvon vevaxtbe yəndı vindənıbin. Bo qəp jəy ve sıxanşon hestbe. Humay deştə hovə sohbət kardəbuən, çəy fik əncəx Əhmədisəbe. Ha kərə Əhməd bə ov beşeədə Humay ve norohət bedəbe. Çumçıko dı sor çimi bənav Əhməd ovədə beədə lınqış fırsəbe çı rıjo quli bıəbe. Bə vaxti Əhmədi rostə lınq yarə bıəbe. Bəçəy hisob Əhməd bə ov beşeədə Humay norohət bedəbe.
Əhmədmon Canqəmiyoni vişonədə nəvedəbin. Bə ov benışə bə bəhs beşəbinki ki, ki ve ov bəje. Ki çokə ovçiye. Ğafər bı vişon bələdbe, bə hisobən bəştə ve peştpurbe. Əve, ıştəni bə tarifbe, votedəbe ki, ən ve ıştən ov bəkarde. Əmma hələki Əhmədi iqlə həvuş jəy zınəşbe. Ğafər de Həşimi hələ bə sə varde zındənıbin. Həşim co be çəvonku, bə halon tərəf şe. Qıləy hali bınədə nışte, ğərolış qəte. Əv zındəbeki bı vıronədə kubız ve bedə. 1 mıddət niyo be. Ən nəhoyət əçəy hovsələ ıştə bəhərış doy. Dıqlə kubız pevaşte, petırəy bə hal. Həşim rərə qıləy çəvonədə qətşe bə nışon, jəşe. Əhməd de Ğafəri məsencəği qullə sədo, vitin oməyn vəyo. Əvon vindşone Həşimi tono əçəy jə kubız, bı ovandə ovi hisob əvşon təbrik karde. 1jən bo ov pəydo kardero dəmandin vişədə nəve.
Ruşinə de Səkinə pur kardşone ovdonon dəro qınin bə kə. Roədə Ruşinə Səkinəku xəbə səşe:
-	Az ləzibədiqə bo olət şıştero bə ru bəşem. Tınən bomej demı?
-	Ne, Ovşom. Hələ tam çok bıə nim. Isə dasti bə sardov dənəm noxəş bəqınem. Tı ımruj bə ru coyli bışi.
29
 
-	Çok Səkinə coyli bəşem.
Əvon oqardın bə kə. Ruşinə Səkinəku co be, oməy bə kə. Bə kə dəşeədə vindşe kədə ğonəğ heste. Çəy Sərbiyə xalə çəvon kədəbe. Dəvarde deştə xalə dastış qəte. Sərbiyə xalə hamsiyə diədə jiyedəbe. Ko-sənətiku rərə ome zındənıbe bəştə hovə kə. Ruşinə boştə xalə pəşi qətəme, votşe. Sərbiyə xalən boəvonro ve pəşi qətekuş vote. lyən qırəy kardşe ki, hovə çəvon kəy ve kam omedə. Ruşinə boəvon çayış varde. Oğandşe surfə zəminisə, dəçınışe çayon bə surfə. Həmə nıştəbin nim- darədə, çay peşome-peşome mərağinə sohbəton kar- dəbin. Sərbiyə xalə votşe ki, bə çəvon kə omeədə bə Lələ Həbibi iyən bə Zəkəriyyə ocəğon ziyarət kardəşe. Bı dəmədə Şərəboni nənə ocəği həxədə votə hikayə bə Ruşinə yod oməy. Əy Şərəboni nənəku xahiş kardşe ki, ım hikayə bo Sərbiyə xalə bıvoto. Şərəboni nənə bino kardşe cıvonəti vaxtonədə bə çəy sə omə əhvoloti qəp
jəy:
-	Bə vaxtonədə az cıvonbim. Aləfəjəbe, azən deştə xıyzoni bo aləf jəy şəbim. Tıkəy aləf jəmbe ki, i kərən vindme qıləy kulığə mor çımı nınqi tono fırsəy şe. Az tarsiku ıştə vırədə dəbyəbim. Conım larzedəbe. Ləzi dəvarde, bəştə oməym. Əmma, çə hodisəku həni qəp jəy nıznəme. Tarsiku zıvonım lol bıəbe. Çənədə hərəkət bıkəmən sıxan karde zındənıbim. İnəmon mını çok kardero bə har roy dastjon ğande. Bə təbib bardjone, bə çıldoğ bardjone, bə məlo bardjone, dıvo dojone nıvışte. Əmma hiçi koməq nıbe. Peşo çımı bibi məsəjbe ki, nezə diədə qonə ocəğ heste. Bardje mı vəyo. Hejo nez bə- bimon bə dıləton dəşe piyedəmonbe ki, bənemon kəy- bə səpe qıləy mor qırdəbə. Az tarsiku larzedəbim. Bə dılə dənışə oqardimon bə kə. Peşo bibi təkidıj karde ki, ə mor vəyo hejo jığo bıəni, jı səbəbıj bıə. Mınış rozi karde, ijən bardşe vəyo. Az tarse-tarse vəyo şim. Ve
30
 
ğəribəbe. Bı səfən həmon hodisə təkror be. Həmon mor kəybə səpe qırdə bıəbe, mıni haştənıbe bə dıləton. Ijən bə dumo oqardimon. Bibi çimiku səj benıkarde. Hejo az ıştənən dənırəsəym. Detbin bə vaxti ki, i şəv ıştə moəm hanədə vinde. Moə hanədə mıku qırəy kar- dəbe, bəmedəbe. Maştənə de təvlarzi oğo bim. Çımon boçi vağeə bey sərəsəym. Çimisə dı-se haftə bənav deştə inə bərk tosıb kardəmbe. Bəçəy dıli yamən qın- yəbim. İnə dəşəbe bə kə bəmedəbe. Bə vaxti şəhniku uzrım nıpiyəy. Əmma, inə mınış baxşəbe. Demı hejo bənə sıftənə rəftor kardəbe. Əmma dılşən arşiyəbe. Mı ıştə inə tono şim. Kəkələ karde-karde ıştə moəku bəvədə bıə hodisəro uzr piəme. İnə bəme-bəme dıvən- qo qətşe mın, votşe mıni baxşedə. Maştənə ruji bibiku xahiş kardme ki, ijən mıni vəyo bıbə. Bibi həmon ocəğisə bardşe mın. Ve tarsedəbim. Ocəğisə rəseyədə nıvindmone həmonə mor vəyo. Bibi mətəl mandəbe. Əmə bə dıləton dəşimon, ziyorət kardmone. Tıkəy dıvo karde peştə oqardimon bə kə. Çı hodisə bəpeşt zıvonım qədə-qədə obedəbe. İ-dı manqi bəpeştə rohət qəp jəy zındəbim. Çə hodisə peştə bomı dərs be ki, bə yolon dıli qıne əbıni.
Şərəboni nənə ıştə hikayəş oroxnye. Hikoyə bə Sərbiyə xalə ve təsir kardışe. Əy votşe detbin ısə jığo mərağinə hodisə məsəmni. Ruşinə ıştə vırəku əşte, oməy ıştə moə tono. Əy maçə kardşe ıştə moə, votşe:
- Az hiç vaxt bəştə moə dıli əqınim. Çımı inə mə- ləke. Az bışum oləton bobəm ruədə bışıştom, biyəm.
Ruşinə nəfonəku bo şışte co kardə oləton qırdə kardşe bə teşt, noşe piçənə ıştə səysə, teştşən noje çəy səpe, dəro qıne. Teşt çəy səysəbe, bəştə poy diə karde zındənıbe. Tul haste-haste rəsəy bə ru. Evardşe teşt bə zəmin. Çəy məşon qırd tuli dılədəbin. Sıftə əvonış şışte. Peşo qılə-qılə dənoşe oləton bə ov, dəmande şışte.
31
 
Həvo xoş bıbuən ruy ov sardonbe. Ruşinə sardonə ovədə oləton şışte dəvom kardəbe. Bı vaxtonədə Hə- şimmon çı ovo oqardəbin. Əvon bə aspon ov doyro ruy kəno mandin. Həşim, dastədə aspi nıxtə, ruy kəno oməy. Ruşinən vəyo olət şıştəbe. Səş jığo ğalbe ki, bə hiçi fik doydənıbe. Iberdəmədə Həşimi asp şivəy. Ruşinə pelarzəy, rərə əşte səpo. Həşim piyəşe bıvoto “mətarsən” əmma vote nıznəşe. Çı Ruşinə ğəşənqətiku lol be. Se-ço saniyə edyəsəyn bəyəndı. Peşo Ruşinə xəcolətiku enovnışe ıştə sə saru. Həşim hələn bəy diə kardəbe. Im ve ğəribə hissbe. Detbə ısə çəy dıli jığo rərə jəş nıbe. Ruşinə rərə qırdə kardşe oləton bə teşt, noje ıştə səysə. Tadibəsə çəğon diyəro be. Həşim hələ mandəbe, çəy dumo diə kardəbe. Ğafər bəy nez be, sıre-sıre votşe:
- Xaləzoə məvuji ım diyovijə kinə valeh kardeje tın .
Həşimi cəvob nıdoşe. Aspış varde bə ruy nezi, çaş kardşe ki, ov peşomo. Ruşinə ısəboy tadibəsə bə kə oqarde pidəşbe. Bə roy dırozi ə ğəribə zoə bə çəy çaşi və omedəbe. Tul haste-haste oməy rəsəy bə kə. Şıştə olətonış peğande bə ter. Çəy məşon qırd tuli dılədəbe. Əvoni təmiz karde peştə dəvarde bə kə. Çəy Sərbiyə xalə həni şəbe. Ruşinə dəvarde nışte pencə kəno. Pencəku dıə karde-karde ə cıvoni fik kardəbe. Bəy mərağinbe, kibe ə cıvon. Bəllibe ki, diy odəm nıbe. Ə ğəribə zoə çəy fiko beşdənıbe.
Həşimmon çı ovo oməyn bə kə. Jə ovonşon doy bə ğollığəkon, aspardşone ki, çəvono çokə kəbob bıjənon. Iştən dəvardin bə kə, nıştin. Ruji dırozi vişədə nəvəbin, oqınyəbin. Zibər xanm deştə kinon çəvon paliyo oməyn. Dəvardin nıştin kəy pensədə. Humay nəro- hətətiku iyən çəvon de səği səloməti oqardeku ve şo beyış vote.
Ğafəri votşe:
32
 
-	Ehh ımrujnə ov bə çımı xoş noməy.
Əhməd sıre-sıre:
-	Bətı xoş nibomeəni, oxo çəməsən ən kam ov tı jəy. Imrujnə ğalib Həşimbe.
-	Ha ımruj Həşimi bəxtı vardje. Çiç votdəmki, təbrik kardəm xaləzoə.
Həşim ım votəyon məsdənıbe. Çumçıko çəy fik co vırədəbe.
Ğafər sırəy, votşe:
-	Məvuji xaləzoə ruy kənoədə vində kinə fikiri kardedə.
Zibər xanımi rərə xəbə səşe:
-	Çı kinə?
Həşim bəştə oməy, votşe:
-	Hiçi xalə, Ğafaryəni bənə hasəfə ıştə zərfətiku mandəni.
Zibər xanımi hiçi nıvotşe, əmma dılədə yamən bə şək dəşe.
Şanqo be, Kəlbo Xansıvo oməy bəştə kə. Həşim- monən oqınyəbin, hiçone nışin. Bə ray oməyn ki, şanqo kədə bıbun. Kəlbo əhvol çok nıbe. Zibər xanımi çəy- ku çımi səbəbi xəbə səyədə, əy hiçi nıvotşe. Şanqonə harde vaxtbe. Ğollığəkon surfəşon hozı karde. Həşim- mon jə ovonədə kəbob kardəşonbe. Əvonşon nojone bə surfə. Həmmə sokitbin. Hiç kəs qəp jəydənıbe. Kiy- sə be əhvolbe, kiysə oqınyəbe, çikiysə fik co vırədəbe. Şanqonə harde peştə jenon bə co çaşmə dəvardin. Jenon şe bəpeşt Ğafəri ıştə pəku xəbəş səy:
-	Pə, boçi bekefij? Ijən ə xəraci məsələye?
-	Ha balə, ım uruson rosnəşone bə xırtə mın.
-	Pə, maştə bomem ıjən sənədon çı nəzəku dəbəvo- nemon.
-	Ha balə, az ımruj oqınim.
Əhməd bı sohbəti umjən be, votşe:
33
 
-	Şəhərədə de pə idarə kooon az məşğul bedəm. Koməq lozimebu azən bom.
Kəlbo Xansıvo cəvobış doy:
-	Boy, balə, tınən boy. Ağıl ağılisə başe. Ğasbu tı çəmə nıvindəyon bıvindoj.
-	Bəçəş day, maştə de şımə bomem.
Tikəy sohbət karde bəpeşt həmə şin bo hıte. Oqın- yəbin, ımruj rə hıtin. Şəvi nimə be. Həmə hıtəbin. Əm- ma, Həşim ijənən hıte zındənıbe. Imruj ruə kənoədə vində kinə əçəy hanış vitvonəbe. Ruşinə dırozə siyo muəxolon iyən çəy yolə siyo çaşon Həşimi fiko şedənıbe. Şəvi dırozi fik kardəbe ki, kenəsə ijən ə kinə bəvinde ya ne.
Ruşinən bənə Həşimi hıte zındənıbe. Ruəkəno vində cıvoni fiki kardəbe. Əy vinde dəmədə, çəy dəvonyə his- son ve ğəribəbin. Fik kardəbe ki, əv bəqi zoəye, taloədə bə bəqon oxşedəbe. Səy kardəbe ki, çəy həxədə fikiron ıştəku diəro bıkə. Fik kardəbe ki, bənə bəy bəqi zoə hiç vaxt bə diyovışə kinə meyl əkəni. Jıqo fik karde-karde bo ruji obey nezi, sukon handyədə hani barde Ruşinə.
34
 
PENCMINƏ POA
Ruj obəy. Ruşinə hələ hıtəbe. Kədə həməkəs oğo be. Çəy pə Rəcəbə day de Nurxani bə hi şe, Sərxanən bə ətrofə diyon şe, bo həvate mol qırdə bıkə. Xəcicə xalə kəonış səhmon karde. Vindeyədəki, Ruşinə hələən oğo bıə ni, piyəşe əy pekə. Əmma Şərəboni nənə nahaştşe. “Ha balaa bıdə bıhıto, məvuji oqınyə” Xəcicə xalə kəy ijən so-bəcəş peparçınye. Çoştə bedəbe. Detbin ısə çı Ruşinə hıte norohətış karde əv. Jığo zınəşe kinə noxəş bıə. Dəşe bə kə, dəmande qədə-qədə Ruşinə oğo karde. Ruşinə oğo be, ıştə çaşon mole-mole votşe:
-	Əştim inə, ısə nəfo surfə bənom.
-	Çımı kinə çı nəfo, ısə həni çoştəye.
Ruşinə rərə yonqosə vaşte, votşe:
-	Vay az hıtəm mandəmbənki, ov mandə bo varde.
-	Çımı kinə çokij? Noxəş nijki?
-	Ne inə. Şanqo han bardənıbe, di hıtim. Bə hisob di oğo bim. Isə bo ovi bəşem.
-	Tadi məbi çımı kinə, bo çoştə ovmon hələ heste. Ruşinə tadibəsə ıştəni səhmon kardedə. Iştə səy
randə, muəxol kardə. Beşedə bə beton, peqətedə ovdoni dəro bıqıno, Xəcicə xalə əy şe haştəni. Votdə:
-	Çımı kinə, i tikə nun bəhə. Vəşi məşi.
-	Çok inə.
Ruşinə nıştedə bə surfə i tikə pencəkəş de niyə ru- yəni harde peştə şedə bə honi bo ovi.
Bənə Ruşinə Həşimən di oğo bedə. Əşdeədə həni çoşdəbe. Kəlbo Xansıvo, Ğafər iyən çəy boə Əhməd
35
 
bəvədə şəbin. Həşim ıştə xorəki hardedə, ləzi kəy dilədə bı sə, bə sə şedə. Vındedə dılış bə siyo şedə. Pe- nışetə bə asbi, beşedə bə di bo nəve. 1 mıddət diyədə qardedə. Peşo omedə çı diy kənoədə hiyon vindedə. Diyovijon vəyo ko kardəbin. Həşim evoydə çı asbo, de roy kəno nəve-nəve təmşo kardə bə diyovıjon. Hiyədə noxud, piyoz, si, kıvu iyən co çiyon kaşdə bedəbin. Hiyədə jenonən de merdon kəşbəkəş ko kardedəbin. Tolışə jenon ve zəhmətkəşbin.
Rəcəbə dayən de Nurxani hiyədə ko kardəbin. Əvon ıştə niməjə hiyədə hardəbin. Rəcəbə day bo niməjə hardero de Nurxani bə honi şedəbin. Roədə bə Həşimi rast omedən. Həşim bəvon səlom doydə iyən xəbə səydə:
-	Bı nezonədə honi heste?
-	Heste balə, hejo əmənən vəyo şedəmon.
-	Bəvədə azən deşmə bom.
Əvon detbin honi həmroətişon karde. Rəcəbə day xəbəş səy:
-	Sır-sıfətədə bə çıvrəy odəmi oxşə doydənij. Məvuji ğəribəj.
-	Ha day, çı Lankono oməm dı-se ruj ğonəğim.
-	Ve çok day ğıbon. Çəmə vıron ve ğəşənqin. Nə- veəni-vindeəni vey vıron hestin.
-	İnşallah ğısmət bıbo, bənəvem, bəvindem.
-	İnşallah .
Əvon sohbət karde-karde oməyn nez bin bə honi. Rəcəbə day ıştə dastonış şışte. Peşo bekardşe mosxor ıştə xırcino, əvış pur karde de ovi, dırozış karde bə Həşimi. Həşimi peşoməşe, si nıbe. 1 mosxorən piyəşe.
-	Məvuji çı ovi tam coye. Odəm peşomedə, si be- dəni. Təmizə ove.
Rəcəbə day i kərən mosxorış pur karde, votşe;
-	Ha day ğıbon, çı honi nom Tablo honiye. Çımi ov
36
 
həm təmize, həmən şifo doydə.
-	Ve səğbi.
-	Nuş bıbu, balə.
Həşim mosxori ovi həmə peşomedə. Peşo mosxori doydə bə Rəcəbə day. Çəvonku co bedə, bə diy nəve dəvom kardedə. 1 mıddət diyədə qardedə. Qarde-qar- de çaşonış biton-bətonbe. Bo ruədə vində kinə nəve- dəbe. Əmma, ə kinə pəydo karde zındənıbe. Diyədə ənədə nəvedə, oqınyedə. Penıştedə bə asbi, oqardə bə Zibərə xaləmon kə. Həvo hələ qırd toki bənıbe. Omedə bə kə. Boəy surfə obedə. Xorəki harde bə peşt ləzi əyvonədə nəvedə. Əhməd hələ omə nıbe. Kədə çəy xalə iyən çəy xaləkinonbe. Deəvon zındənıbe çiç qəp bıjəno. Sənubəton beşedə bo nəve. Bı səfə de poy şedə.
Bı dəmədə asboə urusə soldaton qullə ğande-ğande vəyo oməyn. Cəmoti həmə vəyo qırdə kardəbin. Həşi- mən çəvon arədə de məraği çımi oxoy çaş kardəbe. Urusə soldaton diy cəmoti veni vəyo qırdə karde bəpeştə çəvon yol bə nav beşedə. Əv bənə co uruson zard bıbuən, çəy sıfətədə bıə xolon sıfətış sı kardəbe. Əv ve ğıyzinbe. Ğəzzəbiku çaşonşən sı bıəbe. Cəmot i yəndıku çımi səbəbi xəbə səydəbe. 1nsonon tars larzi dılədəbin. Soldaton yol de asbi cəmoti qırdoy qarde- qarde ehande:
-	Imruj vişədə qıləy urusə zabiti mardələş pəydo- bə. Serqey çımı boəbe. Bı dəqiqə əçəy kıştəkəs bəştə qıy nıqəto, diy cəmoti həmə ğır bəkardem. Bə peən bənvışdem ki, diyədə usyanım hıtvonə.
Diy cəmot çı sıxanonku yamən bə təvlarz dəşedən. lyəndıku ımi ki bəkardebu, xəbə səydən. Hiç kəsiku sədo beşedəni. Urusə zabit bə həvo qullə ğandə ijən xəbə səydə:
-	Bəşmə i dəqiqə vaxt doydəm. Ğatil beşu bə nav.
Bı dəmədə diy kətto Ğəzənfər beşedə bə nav, vo-
37
 
tedə:
-	Bəmı mardə soldati ləşi nuşodən.
Ğəzənfər həm çı diy kətto həmən sipirişbe. Əv ve hınəmandə odəmbe. Zabit ğıyzinə holədə votedə:
-	Boy çımı dumo!
Əvon bə urusə ləşqəri diyədəbə qərorqo şen. Zabit soldati ləşi bə kətto nuşo doydə. Kətto Ğəzənfər bə mardi diyə karde bəpeştə votedə:
-	Çı odəmi andomədə qullə riz nı.
Zabit de rıki cəvob doydə.
-	Əv de qullə jəbəni, co curə kıştəbə.
Kətto Ğəzənfər mardələşi i kərən mıayinə kardə peştə votedə:
-	Cənab zabit, ım urusə soldat kıştəbəni. Diyəkən bəvədə zəhəri əlomət heste. Bəçəy nınqi fikon doə bə- bəy, əvindijon ki, mori jəşe əv.
Zabit rərə bəçəy nınqi edyəsedə, vində ki, mori tıknə rize. Tam jəydə, hiçi votedəni. Kətto Ğəzənfər votedə:
-	Im cəmoton oqətə tars larzi jiyədə, əvoni vadən bəştə kəon.
-	Şımə bışən bıvotən. Çı diy kəttoşon.
Ğəzənfər həni hiçi votedəni, omedə cəmoti toniku. Həşimən hələ bə çaşeki çımi oxoy çoknəy bəbe. Kətto cəmoti sokit kardə, votedə:
-	Norohət məbən, mori tıknəjebən, soldat mardə. Har kəs bəştə kə bışu.
Diy cəmot bə Xıdo şukur karde-karde vılobin bəştə kəon. Həşimən bə kə oqardedə. Roədə Əhmədmon omey vindedə. Əvon omedən nez bedən bə Həşimi, ivrədə bə kə şedən.
Zibər xanım bə çəvon və beşedə. Əvon dəvardən nıştedən zalədə. Kəlbo Xansıvo kef bəsə zinəsən çokbe. Zibər xanımi bımi dığğətış karde, xəbə səşe:
38
 
-	Merdə, zinə bekefbij, ımruj dimı sırdə. Çımi sıri zıne bəbe?
-	Jenə, çand vaxtbe ki, de uruson xəroci məsəlonədə bə roziyəti ome zındənıbim. Imruj Əhmədi iyən Ğafəri sayədə oxoy ki, yətonə kardmone ı məsələ. Şayət ı koy qətəj bənəbəy, qıləy yolə sərvət qin əkəymon. Ve səğbun əğlon. Bə Əhmədi fərəsati heyronim.
-	Ve şo bim şımə kon ğaydədəy. Əhmədə zoəmən səğbu.
Peşo, Kəlbo Xansıvo Həşimiku diy məydonədə bə hodisonku xəbə səşe. Həşimiyən qəpış jəy ıştə vində- yon. Kəlbo ğıyzinbe, votşe:
-	Çı uruson ıştənbəsəti, ğodurəti həni cəmotıj bə xırtə vardə.
Rəcəbə dayən həmonnə vaxtədə məydonədəbe. Əy vəyo bıəyon bo Sərxani iyən bo kədəkiyon qəp jəşe. Şərəboni nənə bə Xıdo dıvosəno kardşe, votşe:
-	Şıkbə Xıdo, uruson bəloku rəxəymon. Sərxan, balə şəhərədə etyotin bıbi, çəvonku diyəro bımand.
-	Ha nəna, ı uruson yal qırd ziyod bıə. Imruj şəhərədə bəçəvon behəxəti rast oməym. Norohət məbi, nənə, hərəkət bəkam çəvonku diyəro bımandom.
-	Xıdo çəvon şəriku əməni bıqordıno.
Diyədə qıləy rujən jıqo bə oxoy rəsəy.
39
 
ŞƏŞMİNƏ POA
Ruj obəy. Ruşinə ıştə harujnə koon karde bəpeşt de Səkinə şin bə honi. Həşibe. Honiku omeədə Səkinə bə Ruşinə votşe:
-	Mayə manqe. Isə vişədə eği rəse vaxte. Boy bışəmon eğ qırdəkəmon.
-	Ne Səkinə, vişədə qin bəbemon.
-	Qinbey çiçe Ruşinə, az bı vişə bələdim. Diyəro əşınimon. Bə və beşə eği bəçınemon, bomemon.
-	Çok. Əmma rə bomemon.
-	Bəvədə az ovdoni bənom kədə, bo eği ğab pebə- qətem bomem bəşmə kə. Tınən deştə ğab peqət.
Səkinə şe bəştə kə. Ruşinən oməy bəştə kə. Əy ov- donış noy kədə, bə Xəcicə xalə xəbəş doyki, de Səkinə bo eğ qırdə kardeyro bə vişə bəşe. Xəcicə xalə bəy aspardşe ki, hodi bıbun. Ruşinə bo eğiro peqətşe qıləy ğab, beşe. Betonədə Səkinə bəçəy və beşe, ivrədə dəro qınin bə vişə.
Xansıvomon kədə ğollığəkon çəsəy əştəbin təmizəti konşon kardəbe. Boştə əğon nəfoşonən hozı kardəbe. Həşimmon oğo beədə surfə hozıbe. Həməkəs surfə qırdoy nışte, dəmandin nəfo harde. Kəlbo Xansıvo kef sazbe. Ğafəriku deəy ome-nomeyış xəbə səşe. Ğafəri votşe:
-	Pə, həni koon ıştə ğaydədəye. Pidəme ımruj deştə xaləzon bə ov bışum.
-	Çok, çımı balə, bışən. Əmma etyotin bıbən.
-	Bəçaş.
40
 
Zibər xanımi vote:
-	Merdon ıştə koon dumo bışun. Əmənən de kinon ğəşənqə parçon bəstemon, boştə çokə bahariyon bədomon dute.
Fizə damə be:
-	Roste, inə. Azən tojə kəpot, bahari, pəlu iyən məşo piyedəme.
-	Bəstemon, inə ğıbon.
Nəfo bəpeştə Kəlbo Xansıvo beşe bə di. Həşimmon hozı bin, şen bə ov. Zibər xanım iyən çəy kinon de nokon bə dukon şen.
Çokə əvəsorə həvobe. Həşi ve sıbe. Həni roəson tul nıbin. Har ton havzəbe, bə miyvə toğon zizon diyə kardeədə, jıqo bızın diyədə sə xolçə oğandəbə. Vılon ətrə bu, bandi pokə həvo bə odəmi şifo doydəbe.
Ruşinə de Səkinə sohbət karde-karde dəro qınin bo eğ qırdə kardero bə vişə. Dəmandin kəvşəni eğədə qır- də karde. Əmma, ıştə piyə ğədərədə pəydo nıznəşone karde. Səkinə votşeki bə pe xəyli eğ heste. Ruşinə nodıl bıbuən Səkinə bə ro vardşe əv. Əvon tikən bə vişə nığıli şen. Tikəy şebəpeşt bəçəvon və xəyli eğə kulon beşin. Kinon ve şo bin. Eğ qırdə karde-karde sohbət karde-karde lap bə vişə nığıli şen. Bı dəmədə Həşim- monən ovədəbin. Əvon çı vişə nığıliyədəbin. Bo ovi nəvedəbin. Həmən votdəbin-sırdəbin. Iberdəm Ğafəri oqətşe əvon, mandin. Kamişi bənav kulışdığ lıvedəbe. Kuli peşto qıləy alə həvuş bevaşte, Ğafəri nizomış qəte, jəşe əv. Ruşinəmon qullə sədoku tarsəyn. Əvon jıqo zınəşone uruson oməyn, dəmandin vite. Mıddəti vitə- peştə dəqijən. Əvon nıznəşone koncon. Deynənən ve tarsəbin. Əvon bəme-bəme qardəbin vişədə. Bo roy nəvedəbin. Tikəy nəvepeştə vindşoneki diyəroədə qıləy kumə çiyedə. Kumə səyku diyəvul beşedə. Əvon vitin, nez bin bə kumə. Im ancədə dutə kanə kuməbe.
41
 
Çəy kumi nimə rıjyəbe. Ruşinə şo be votşe:
-	Boy, Səkinə. Çəy kumo diyəvul beşedə məvuji vəyo odəm heste. Bəmə ro nuşo bədo.
Ruşinə budi kumə şeədə Səkinə qətşe çəy kəş oqətşe, votşe:
-	Bımand, Ovşom, məşi.
-	Boçi?
-	Az tarsedəm. I kumə çı Şərəmoni kuməye. Iştı yodədəye, botı əçəy hikayə qəp jəmbe.
-	Jəqoo?
Ruşinə dəmande tarse. Səkinə votşe:
-	Bə hikoyədə votə bedəbe ki, Şərəmo kə bə çəmə diy nezə vişədə bedə. Boy bıvitəmon çığono.
-	Ha, hovə, rə bıvitəmon.
Əvon çuni oməy vitin, dırıst dəqijyəyn. Çəğono diyə- ro bepeştə çə kumə bə obedə. Qıləy piyəmerd beşedə bə beton. Im Vişəvon Əşrəfbe. Əv kenə vişədə beyədə, bı kumədə ıştə dinci səydəbən. Kinon ve qardin vişədə, zındənıbinki koncon. Vişə miyonədə qarde-qarde bəmedəbin. Səkinə ıştənənən ve bıtarsoən bo Ruşinə sokit kardero votşe:
-	Norohət məbi, hovə, detbin şaməvəsəy roy pəydo bəkamon.
-	Ne, hovə, əmə qin bəmon, lyo vişə həyvonon hestin. - Votşe, ijən dəmande bəme.
-	Ovşom, hələ tikəy çaşkəmon bəvindej, boəmə bənəven. Mətars.
-	Az tarsedəm. Şərəmokuən tarsedəm.
Həvo həni toki bedəbe. Kinon hələn vişədəbin. Əvon bə kə omero roy pəydo karde zındənıbin. Xəcicə xalə nıştəbe kədə. Tımon boftedəbe. Əy ıştə səj rost karde, diyə kardşe çı pencəku bə kəno. Bəne həvo toki bedə, əmma kinon hələ omənin. Ve norohət be. Rəcəbə day hələ çı kuləto omənıbe. Əv beşe bə beton, nıznəşe çiç
42
 
bıkə. Səkinəmon kəy şe, votşe ğasbu kinon vəyon. Ku- yəşe kəybə. Vılnozə xalə okardşe kəybə. Xəcicə xalə həyəconə holədə vindeədə əvən tarsəy. Rərə xəbə səşe:
-	Çiç bə, ha Xəcica?
-	Vılnoz, kinon kədən?
-	Ne kədənin, jıqo zındəbim şımə kədən.
-	Ne,Vılnoz, kinon hələ omənin.
-	Vay nənə Məmmədən kədə ni. Çiç bıkəm az.?
-	Zındənim, zındənim. Bışum bə kə, hələ bunım Rəcəb yaən Sərxan omə.
Həvo toki bedəbe. Xəcicə xalə oməy bə kə, əmma nə Rəcəbə day, nəən Sərxan omənıbe. Şərəboni nənə no- rohət karde nıpiyəşe. Bəy hiçi nıvotşe. Beşe bə beton, nışte kəybə vədə. Bə roy edyəse-edyəse bəmedəbe, bə Xıdo bə lovəbe. Ləzi dəvarde. Rəcəbə day oməy. Xəcicə xalə rərə beşe bəçəy və, hali ğəziyə votşe boəy. Rəcəbə day şodoşe diləqon bə kəno, peqətşe tifanq dəro qıne bə vişə. Nurxaniyən piyəşe deəy bışu, Xəcicə xalə nahaştşe.
Vılnozə xalə Məmmədə dayış pəydo karde, vığandşe bo kinon pəydo karde. Roədə Məmmədə day de Rəcəbə day bəyəndı rast oməyn. Çımiku xəbə qətə avlodon, diyovıjon umjən bin bəvon. Əvon bo kinon pəydo kardero şin bə vişə. Sərxan çı diyo omecəği Xəcicə xalə əvşən vığande bo kinon pəydo karde.
Bı dəmədə Həşimmon çı ovo omedəbin. Əvon bə di dəşeyədə vindşone diyovıjon bə vişə şedən. Çəvonku xəbəşon səy ki, çı məsələye. Diyovıjon bəvon kinon qinbe xəbə doşone. Həşimi piyəşe Əhmədi bıvğando bə di, əvoni xəbədo bıkə. Iştənən de Ğafəri umjən be bə diyovıjon şe bo kinon pəydo karde.
Dırıst toki qınəbe. Ruşinə de Səkinə vişə nığıliyədə dıvənqo qətəşonbe yəndı nıştəbin kındoləsə. Tarsiku
43
 
bəmedəbin, i tonoən sardiku dəbyedəbin. Şəvi sardə həvobe. Vəşiyə həyvonon sədoku bə tars dəşəbin. Diyovıjon dastədə ğonğə nəvedəbin bo kinon. Əvon de nubə vanq kardəbin kinon, əmma kinon sədo omdə- nıbe. Peşo diyovıjon bə daston co be ğəror oməyn. Həşimən de Ğafəri bə ğəror oməy ki, çəvonku co bıbun dıkəs bınəvon. Ənədə haykuy, sıpə dərıvə sədon boən, kinonku hələn sədo nıbe. Rəcəbə day ve tarsedəbe. Jıqo zındəbeki həyvonon hardəşone əvon. Oxo bə vaxtonədə Canqəmiyoni vişədə pələnq rə-rə rast ome- dəbe bə odəmon. Həşimmonən de ğonğə nəvedəbin bo kinon. Berdəmədə Ğafər daməbe:
-	Bı vişədə qıləy bexıvandə kumə heste. Çəmə vişə- von hərdəmədə vəyo ıştə dinci səydə. Ğasbu kinon vəyon. Boy bışamon diyəkəmon vəyo.
Əvon şen budi həmon kumə. Rəsəyn bə kumə, di- yəşon karde. Vəyo hiçkəs nıbe. Beşin çəğono dəman- din bə qırdokənon nəve. Xəyli nəvəpeştə oməyn rəsəyn bə Ruşinəmon nıştə vırə həndəvər. Ruşinə de Səkinə nıştəbin, berdəmədə diyəroədə şır-şırə sədo oməy. Əvon jıqo zınəşone vişə həyvone, ve tarsəyn. Dıvənqoşon qətəbe iyəndı, bəmedəbin. Şe-şe sədo tikən nez bedəbe. Dı-se do bə nav nınqə jiyonədə mandə hışkə xıçon sədo omedəbe. Iberdəm diyəroədə ğonğə işığşon vinde. Rərə əştin səpo. Həşim de Ğafəri nez bedəbin bəvon: “mətarsən, mətarsən“, - votedə- bin. Oməyn rəsəyn çəvon tono. Həşim Ruşinə vinde- cəği zınəşe. Ruşinə tarsiku, sardiku bəvon diyə kar- dənıbe. Həşim bə Ruşinə nez be. Bekardışe ıştə pencək, şodoşe çəy amisə, votşe:
-	Mətarsən, əmə boşmə nəvedəbimon.
Ruşinə ros kardşe ıştə sə, diyə kardeədə Həşimi zınedə. Ruə kənoədə vində zoə zınedə. Hiçi nıvotə səy evə jəydə. Ğafərən ıştə çoxə bə Səkinə doydə. Əvon
44
 
oqardən bə dumo, çı diyovıjon tono. Bə roy dırozi Həşim Ruşinəku çaş səydəni. Ruşinə ısəboy evə jəşbe ıştə sə, pıyedəbe. Hərdəm çaşon ros kardəbe, edyəsdəbe, rərə çaşi okırnedəbe. Səkinə de Ruşinə kəşbəkəş pıyedəbin. Əv bə Ruşinə de işorə Həşimi nuşo doydə, votedə:
-	Ruşinə, ə zoə vindəj, ve ğəşənqe. Ladojəy hejo bəmə diyə kardedə. Məvuji bəmı aşığ bə.
Sıre-sıre votedə. Ruşinə damə bedəni, sıredə. Əvon omedən rəsdən çı Rəcəbə daymon tono. Ğafər navədə şedə, kinon pəydobe xəbə bəvon doydə. Rəcəbə day diyovıjonədə i kəsi vığandə ki, bə Məmmədə day xəbə bıdə. Peşoən vitedə dəvənqo qətdə kinon. Daston eğandə bə Ruşinə qıy, votedə:
-	Çımı Ovşom, jıqo zınəme tıni pəydo karde əzınim. Ve tarsəym.
-	Azən ve tarsəym. Vişə həyvonon əməni hardeku tarsəym.
-	Dəvarde həni baləm. Şukur səğ-səlomətijon.
Rəcəbə day bo Həşimi iyən bo Ğafəri dıvo səno
kardşe.
-	Səğbən çımı balon! Xıdo şıməni oqəto. Xıdo şı- məku rozi bıbo. Şımə çəmə ım balonon bəmə oqırdıne. Xıdo şıməni baxtavər bıkə.
Həşim bə Rəcəbə day votedə:
-	Çəmə borce, day. Az bəşmə yod omedəm? Tabinə honiyədə bəmı ov done.
-	Ha balə, bə yod oməyj. Səğbi balə. Şımə borciku beşe əzınim.
-	Day, əməni bə i ğab dovğə ğonəğ bıkəşon ve şo əbiymon.
-	Həlbəttə, balə, kəybə bəşmə dim oje. Çımı azizə ğonəğonijon.
Məmmədə day vite-vite bəvon nez bedə. Səkinə
45
 
vitedə ıştə daston eğandə bəştə pə qıy, bəmedə. Məmmədə day ıştə kinə dıvənqo qətedə, votedə:
-	Mətars, çımı balə. Ve şukur, pəydo zınəme karde tın, az çiç əkəym.
-	Pə, ım cohilon pəydo kardjone əmən.
Səkinə Həşimmonış nuşo doy. Məmmədə day bo Həşimi iyən bo Ğafəri dıvosəno kardşe. Peşo həməkəs bə di oqarde. Roqardədə Həşimmon piyəşone çəvonku co bıbun, bışun bəştə kə, Rəcəbə day votşe:
-	Ha balona, çı təvlarziku dırıst ıştə səm qin kardəbe. Şımə nomon xəbə səy yodom beşə.
-	Çımı nom Ğafəre, ımən çımı xalazoə Həşime.
Rəcəbə day de Məmmədi ikərən bəvon ve səğbi
votəpeştə çəvonku co bin. Ruşinə bımədə omutşe ki, çə cıvonə zoə nom Həşimebən. Səkinə nez be bəy, votşe:
-	Oxx, Ovşom, nomjən bənə bəy ğəşənqe.
Peşo diyovıjon bəştə kə, Məmmədə day de Səkinə bəştə kə, Ruşinəmonən bəştə kə oməyn.
Xəcicə xalə nıştəbe əyvonədə bə roy diyə karde- karde bəmedəbe. Iberdəmədə diyəroədə Rəcəbə day- monış vinde, rərə əşte səpo. Vite bəçəvon və. Iştə kinə Ruşinəş qətşe dıvənqo. Vevinə maçə kardşe əv. Peşo əvon dəşin bə kə. Ruşinə çı kiyə paliyo nışte. Sardiku dəbyəbe. İkərən edyəsəy bəştə ami, bəne Həşimi pencək yodo beşə mandə. Qədə-qədə peqətşe əv, noje bə kəno. Xəcicə xalə boştə kinə tatə şıt de ləvoşi vardşe. Ruşinə əy harde bəpeşt bəştə oməy, hali ğəziyə boştə pə-moə qəpış jəy. Hodisə qəp jəy peştə Rəcəbə day votşe:
-	Ha balaa, əv çı Şərəmo ni, çı vişəvonə Əşrəfi ku- məye. Ha çımı əvomə balona.
Xəcicə xalə de Şərəboni nənə ve şobin. Əvon bə Xıdo ve şukur kardəbin ki, əğlon səğ-səlomət pəydobin. Ruşinə votşe:
46
 
-	İnə, az hıtedəm, oqınyəm.
-	Bışi, çımı balə, bışi bıhıt.
Ruşinə əşte səpo, tam-tamijə peqətşe Həşimi pencək, dəvarde bə dılənton. Noşe əv de səliqə çı sondıxi səpe. Çı yukriyo peqətşe yonqo, oğandşe zəminisə. Im- ruj əçəy jimonədə ən qonə rujonədə qıləybe. Ve tar- səbe ımruj. Əmma, ısə əv ım hodison ne, Həşimi fikiri kardəbe. Lampə işığ kam bıbuən pencəku ruşnə eqın- dəbe. Ruşinə bə Həşimi pencəki diyə karde-karde əy famedəbe. Həşim əçəy ğəhrəmon, xilaskobe. Ve oqın- yəbe, əmma ım çokə fik-famon əy haştənıbe bıhıto.
Səkinəmon kədən şoy hestbe. Vılnozə xalə ve şo bedəbe. Əy ıştə kinəş eqətəbe ıştə sinəsə, dast dəsu- dəbe bəy. Səkinə çı Vılnozə xalə oxominnə əğılbe. Çəy seqlə kinə, ço zoəş hestbe. Kinon bə şu şəbin, zonşən hay kəsoybbe. Həməy kə-bəşon hestbe. Kosib bıbunən jiyedəbin. Iştən de tojə kəsoybbə zoə iyən vəvu ivrə- dəbin. Səkinə çı kiyə tono ıştəni tosbondəbe, nun har- dəbe. Bo hıte şeədə sondıxi səpe noə çoxə peqətedə. Votedə:
-	Pə, ım çı Kəlbo Xansıvo zoə çoxəye. Maştə bıdəyj bəy. Çımı vesəğbi bıvotij.
Peşo dəvarde bəştə xonə, oğandşe yonqo olxarte. Bə ruj bıə hodison ıştə fiko dəvonedəbe. Əsosən Həşimi fik kardəbe. Həşim bəçəy xoş oməbe. Əy ıştə ğəhrəmon, bənə nəğılonədə votə sipiyə asboə şahzodə təsvir kardəbe. Bə Səkinə fiki-fami mane məbəmon, boşmə Həşimiku sıxan bıkəmon.
Ğafər de Həşimi bə kə oqardəpeştə bə kədəkiyon kinon pəydo kardeku, ıştənən əvoni çəvon ıştən pəydo kardeku votedən. Əhməd şo bedə. Peşoən de təəssufi votedə:
-	Azbə kə xəbə kardəpeştə şımə tono oqarde piyəme, əmma Humay de xalə nahaştşone.
47
 
Zibər xanım damə bedə:
-	Rostmonən karde, şanqo tokiyədə vadoy nəzni- mon tıni bə vişə. Ğafər de Həşimi çokə kojon kardəni.
Ğafər votedə:
-	İnə, kinon vişədə qin bəbinxo, az çoknə koməq nəkəym.
-	Çımı zoə bə sə dəşedənij. Şımə bənəbəyjonən ə kinon pəydo əbin. Diyədə ənədə odəm heste. Kətto odəm əvğandiy, ənəvin pəydo əkəyn. Əhməd de Həşimi çımı ğonəğin, çımı hovə əmonətonin. Bə Həşimi çiçsə bəbəy çı cəvob ədəym.
Həşim damə bedəni, ıştə xaləku bo hıte icozə səydə:
-	Xalə oqınyəm deştı icozə az bıhıtom.
-	Bışi çımı balə. Şəvı bə xəy!.
Zibərxanım işorə kardşeki, bo Həşimi vırə oğandon. Ğollığəkon tadibəsə vırəşon oğande. Həşim dəşe bə yonqo. Həlbəttəki əv çı Ruşinə fikiri kardəbe. Jıqo fa- məşbeki həni əy hiç vaxt əvindni. Əmma tale ijən əvo- nış rast vardəbe bəyəndı. Vişədə çoknəy Ruşinəş pəydo karde, ıştə pencəki çəy amisə şodoy, bə roy dırozi bəy de heyroni dəmədə diyə karde famedəbe. “Ovşom” marağinə nome. Həqiqətən ovşom calinə ğəşənqe. Əv pəydo beədə Rəcəbə day əvış Ovşom sədo kardəşbe. Həşim jıqo zındəbeki, Ruşinə nom Ovşome. Imruj çı Həşimi yodo hiç benibəşe. Əv pencəkubə dılə ruşinə eğandə ovşomi diyə karde-karde ıştə xıyolədə Ovşomi fik kardəbe.
De təvlarzi dəvardə rujən oxoyədə de jıqo çoki orəxəy. Rujon jıqoən iyəndı əvəz kardəbin.
48
 
HAFTMINƏ POA
Ruj de tojə umiyon obəy. Ğəşənqə həvobe. Həvo həm həşibe, həmən şığedəbe. Kəlbo Xansıvo xıyzon surfəsə nəfo hardəbin. Ğafəri xəbə səşe:
-	Xaləzon, ımruj çiç bıkəmon? Çune şe piyedone?
Həşim damə be:
-	Votdəniyo ğədimə tarixi vıron hesin, əvoni bəmə nişodə.
-	Roste Həşim, lyo ve ğədimə vıron hestin. İnşallah şıməni vəyo bəbardem.
Ruşinəmon kədə həməkəs əştəbe. Nəfo hardəbin. Rəcəbə day bə Xəcicə xalə votşe:
-	Jenə, kə-bəy qırdəkən. Bəzne be ki, şanqo ğonəğmon bıbu.
-	Ki, merdə?
-	Zinə çı Kəlbo Xansıvo avlodi piyəje bəmə ğonəğ bıbu, azən dəvətım karde.
-	Çok merdə. Tınən bə kə rə boyj.
Ruşinə im sıxanon məsencəği şo be. Həşimi ijən vinde əzıniybən. Peş nəfo çəy dıl larze-larze surfə qırdə kardışe. Surfə bə rəf noy vırədə bə kiyə şodoydəbe. İberdəm oğobe ki, surfə bə kiyə şodoydə. Sıre-sıre vardşe, noşe surfə bə rəfə. Çəy moə Xəcicə xalə bımon fik doydəbe. Əy votşe:
-	Çımı balə, əqəm holı bevəce, bışi olxart.
-	Ne inə, az çokim, həni çı koon hestin bıkəm?
-	Soy bə səhmon eğande lozime, boy bəmı ko- məqkə.
49
 
- Çımı çaşonsə, inə.
Ruşinə de Xəcicə xalə rıtşone sobə. Əv hasəfəsən ve de həvəsi ko kardəbe. Çənə ko kardəbe, oqındənıbe. Peşo əvon kə-bəjonən eşande. Iştə konşon sə kardəbe, nıştəbin ıştə dinci bıstənon, Nurxan dəşe bə dılənton, votşe ki, bə kə xəyli ğonəğ oməy. Ruşinə dik səpo əşte de həyəconi bə səhmon kardışe ıştə, edoşe ıştə sə. Xəcicə xalə bə ğonəğon və beşe. Oməkəson çı Ruşinə amuon, bibiyonbin. Əvon şanqonə hodison məsəşon- be. Oməbin ki, hol-əhvol bıkən Xəcicə xalə əvonış dəvət karde bə dılənton. Əvon dəvardin, de Şərəboni nənə hol-əhvol kardşone. Ruşinə ijən bəçəvon sə oməyon həxədə qəp jəşe. Əvonən de maraği quş doy bəpeşt, dıvo sənoşon karde ki, səğ səlomət pəydobən. İqlə çı Ruşinə rukə amu irod qətşe ki, bəpe əvon vişədə calinə ənə diyəro şəbənəbəyn. Xəcicə xalə bəvon votşe: “Kəlbo Xansıvo avlodi əvonış pəydo karde”.
Həşim bı vaxtonədə de Əhmədi iyən de Ğafəri di- yədə nəvedəbin. Əhməd çı diy ğədimə vıron bəvon nişo doydəbe. Çı Lələ Həbibi, Cobiri, Xəlifə Zəkəriya ocəğon nişo doəşbe. Isə çı diy co ocəğon qıləyədəbin. Ğafər çı yolonku məsəyon boəvon qəp jəydəbe. Çıvrə ve ğədimətiku, çıvrə insonon yolə şəxsiyət beyku sıxan kardəbe. Bı ocəğədə qıləy piyəmerd hestbe. Turbə təmizi əv kardəbe iyən turbə çaş kardəbe. Iyo qırdəbə nəzıron poəyən bəy doydəbin. Əçəy ve yolə xıyzonış hestbe. Bı nəzıron hisob ıştə xıyzoni oqəte zındəbe. Diyovıjonən hejo bəy hurmət əkəyn. Həşimi bekardşe dı-seqlə sıkkə, doşe bəy. Peşo əvon bə diy co tarixi vıron diyə kardero beşin şen.
Bə diy tikəy nəvepeştə Məlo Dadaş bə Həşimi yod oməy. Bəçəvon kə şero ovardşe bə Ğafəri. Ğafəri vardşe əvon bə Məlo Dadaşmon kəybə. Əvon bə dıləton dənışə çı dukono tikəy şini səşone, oməyn. Kuəşone kəybə, bə
50
 
dıləton dəşero icozə səşone. Məlo Dadaş ve de hurməti bə çəvon və beşe, dəvət kardşe əvon bə kə. Əvon dəvardin bə dıləton, nıştin nalçonsə. Məlo Dadaş Ğafə- riku xəbə səşe:
-	Ğafər, çımı balə, ım cıvonə ğonəğonmon kiin?
-	Imon çımı xaləzonin. Əhməd de Həşimi. Əvon çı Lankono ğonəğ omən.
-	Xəş omən.
Həşim bə Məlo Dadaşi səlom doydə, votedə:
-	1-dı ruj çımi bənav dukoni vədə şımə mərağinə sohbəton məsəme. Ve bəçmı xoş oməy. Bə səbəbən piyəme bəşmə ğonəğ bıbəmon.
-	Ve çok kardone. Bənə şımə ğonəği vinde ve şom.
-	Bəşmə kə nomə kali tarixi vıron nəvəymon. Məsələn: Lələ Həbib, Cobir, Zəkəriya iyən co.. Çımon həxədə şımə çiç vote bəzneyon?
-	Im di ve ğədime. lyo şımə vində ə turbon, ğədimə ğəvon iyən ğədimə sənqonə sığon hestin. Çıvrə tarixi omute ve etyoc heste. Çımı zınəyo Zəkəriya çı Hz. Əli nəsılo bıə. Əv 12-nə əsrədə çıvrəy hakimbə. Lələ Həbib əçəy boəbə.
-	Ve marəğine.
Məlo Dadaş vində əvon ve de marəği quş doydən, sohbəti dəvom kardə.
-	Çımı rişə çı Nəminoye. Çımı bobon xanəti vaxto- nədə yo oməbin. Bə vaxtonədə əvon bəhəx bırz, qandım ədıvin. Çəmə xıyzonən ha dıveni vədədə əvoyn ıyo bə ğəzənc ko əkəyn. Bə vaxtonədə muharibon ve be- dəbin, jıqo be ki, çəmə xıyzon ıyo mande, həni bə du- mo onıqardin. Az ıyo çı moəku bıəm. Əmma, əpime kenəsə bışum ıştə dədə-bobo vıron bıvindom. Çənə bı- buən əvrə çımı ıştən vətəne. Roste, ımrən çımı vətəne. Ivrə bəmı ve azize, neze. Çımı pə əvotiy ki, Nəminədə, Ordəvilədə, Piləruədə ve avlodmon heste. Ğısmət bıbo,
51
 
i kərə bəşem əvoni, çəvon fərzəndon pəydo bəkam. Ğasbu bə omə nəsli lozim be.
Həşimmon de Məlo Dadaşi tikəy sohbət kardebə- peşt bəy təşəkkurşon karde, beşin. Həvo tojə-tojə siyo bedəbe. Həşimi jıqo rə nəpişe bə kə bo. Çı Rəcəbə day- mon kəy şe dırıst çı yodo beşəbe. Əy bə Ğafərmon votşe:
-	Hələ rəye, bə kə məşəmon. Ğasbu bə dukoni və bışəmon?
Əhmədi votşe:
-	Az ve oqınyəm, piyedənime bışum. Az bə kə şedəm, şımə dı kəs bışən bə dukoni və.
Əvon rozi bin. Əhməd şe bə kə. Həşimmonən dəro qınin bə diy dukoni və. Roədə Rəcəbə day bəvon rast oməy. Əy vindecəği Həşimi doə vədə bəçəy yod oməy. Nez bin bə Rəcəbə day səlomşon doy. Rəcəbə day votşe:
-	Bə çəmə kə şedəjon? Çokbe, boən bə ivrə bı- şamon.
Həşim:
-	Neye day, şıməni norohət karde piyedəmonni.
-	Çı norohətəti balə. Şımə çımı azizə ğonəğonijon. Boən bışamon
Əvon de Rəcəbə day ivrədə şin bə çəvon kə. Oməyn rəsəyn bə Ruşinəmon kə. Rəcəbə day dəşe bə so, dəvətış karde əvon bə so. Həşim ve həyəconinbe. Çiç əkəy, çəvon kədə çiç əvotiy, zındənıbe.
Ruşinə çı pencəku ğonəğon bə çaşbe. Bı dəmədə Həşimi deçəy pə bə so dəşe vindşe. Həşim bə qırdokəno nəzə səğandəbe. Əmma, Ruşinəş nıvinde. Ruşinə rərə bə dılətoni xonə dəvardə. Rəcəbə day bə dılənton də- vardə, ğonəğonən bə kə dəvət kardə. Dəvardən bə dı- ləton. Xəcicə xalə bə çəvon və beşedə. Əvon bə Şə- rəboni nənə səlom doy bəpeşt dəvardən nıştedən.
52
 
Həşim sokit nıştəbe, əmma çaşonış bo Ruşinə nəve- dəbe. Şərəboni nənə de Xəcicə xalə boəvon dıvosəno kardşone. Xəcicə xalə bo ğonəğon surfə noyədə:
-	Şımə çəmə azizə ğonəğonijon. Hejo şıməni de şoy çaş bəkamon.
Xəcicə xalə Ruşinə bə koməq sədo kardedə. Ruşinə bəştə moə koməq kardedə, çay vardedə bə surfə. Həşim ıştə çaşon çəyku okırne zındənıbe. Əmma bevəc benışu, hərdəm bə qırdokənoən diyə kardəbe. Piye- dəşbe qəp bıjəno, əmma zındənıbe çiç qəp bıjəno. Xəcicə xalə ploviyən sı kardə kaqış varde bə surfə. Peşo de Ruşinə dəvardin bə co çaşmə. Rəcəbə day harde- harde dəmande bo sıxan karde:
-	Ha jıqo. Həşim balə çı Lankono omə?
Həşim cəvob doydə:
-	Ha day.
-	Vəyo çı ko soybij, balə?
-	Az bəştə pə çəy koədə koməq kardəm.
-	Kaşte-kıle kardəjon?
-	Ha zəminonmon hese.
-	Çiç kaştəjon?
-	Əsosən bırz kaştəmon. Har curə tərəvəzən kaştə- mon.
-	Azən har curə tərəvəz kaştedəm. Pozədə ısəboy şəlem ve kaştedəm. Şəlemov ve xoş omedə bəmı. Şəlem bə coni ve məfəte. Zımıstoni deəy dəvonedəm. Hiç hardə çəvədə?
-	Ne hardəmni.
-	Həyf. İnşallah zımıstonədə çımı ğonəğ bəbej. Tıni bə şəlem ğonəğ bəkardem.
-	İnşallah.
Ğafər votedə:
-	Bəçmı xoş ve omedəni, əmma arədə çımı pə har- de ədə azən hardedəm. Çımı pə ve xoşıj omedə çı şəlemi.
53
 
Ruşinə çı dıləntoni xonə pencəku xəlvəti bə ğonəğon diyə kardəbe, bəçəvon sohbəton quş doydəbe. Sərxan bı vaxti çı şəhəro oqardedə. Xəcicə xalə bəy votedə ki, kədə ğonəğmon heste. Sərxan zınedə ki, ğonəğ çı Fizə boəye, bə həyəcon dəşedə. Jıqo bızın Ğafər ne, Fizə omə bə çəvon kə. Əv dəşedə bə dılənton, səlom doydə bəvon, nıştedə. Xəcicə xalə boəyən plov vardedə. 1 mıddət sohbət kardedən. Sohbət omedə beşedə bəsə urusonsə. Çəvon ıştənbəsətiku qəp jəydən. Rəcəbə day votedə:
-	Im uruson çəməku vişəjon nahaşte, həmə ance- dən bardedən. Bə çıvrə cəmoti əzob doydən. Im zulm çənə dəbəkəşebu.
Həşim votedə:
-	İnşallah çəvon dasto ıştə coni bəroxnemon. Az ıştən vindəme, şəhərədə çoknəy bırnə doon jəydən bə qəmi, bardedən.
Tikəy sohbəti bədiqə Ğafər votedə:
-	Deşmə icozə əmə bışəmon. Həni diye.
-	Boçi tadiyone, bınıştən, balə.
-	Ne, day. Həni bışamon. Ve səğbən, əmənon ğonəğ kardone. Şımə kədə ğonəğ bey, boəmə ve xoşe.
-	Şıməni ğonəğ karde, bəmən ve xoşbe. Ve səğbən, çəmə kosibə kədə ğonəğ bijon.
Peşo həmə əştedən səpo. Həşimmon ıştə çoxə tan kardedən, beşedən bə beton Ruşinə kəybəsə bəvon diyə kardəbe. Vindeyədəki əvon mandən, rərə oqarde bə xonə. Əvon beşedən bə beton. Bə Xəcicə xalə ve səğbi votedən. Bı dəmədə Ruşinə çı yuki səpe Həşimi pencəki vindedə, rərə əy peqətdə beşedə bə beton. Nez bedə bə Həşimi, doydə bəy. Votedə:
-	Im şıməye. Ve səğbən.
Peşo xəcolətiku ıştə səy saru evə jəydə, dəvardedə ıştə moə tono. Həşim votedə:
54
 
-	Çəmə borce. Ve şobimki şımənmon vinde zınəy. Xəcicə xalə de Rəcəbə day bəvon i kərən ve səğbi-
şon vote. Peşo əvon bə beton beşin. Bə ro Ğafər də- mande sıre. Həşim çəy sıre səbəbi xəbə səydə. Ğafər çəy bə Rəcəbə day kinə çoknəy diyə karde, deəy larze- larze qəp jəyış vote. Peşo ijən dəmande bo sıre. Sıre- sıre:
-	Xaləzoə! Tı bı kinə aşığ bəj.
-	Ha. Ğafər, aşığ bıəm. Im kinə ruədə vindeku jıqo əncəx çəy fikiri kardəm. Çımı səo beşdəni.
-	Çımı xaləzoə aşığe. Iştənən bə diyovıjə kinə.
-	Ğafər, xahiş kardəm, bı həxədə bə hiçki sır mədə. Xısusən bəçmı xalə.
-	Çok. Əvotnim. Əmma ım sə əqətni, ıştənən zındəj. Xalə ım kinə hiç vaxt botı əstənni.
Əvon sohbət karde-karde bə kə oqardəbin. Kədə həməkəs surfəsəbin. Zibər xanım Həşimmonən bə surfə dəvət kardedə. Əvon toximon votedən.
55
 
HƏŞTMİNƏ POA
Şəv dəvarde, maştəvo həməkəs oğobe. Nıştin bə surfə, əmma Həşim yo nıbe. Ğollığəkon votəyo əv çəsədə beşəbe şəbe. Həşimi rə şe, bo Zibər xanımi ve mərağin be. Edyəsəy bə Ğafəri xəbəş səy:
-	Həşim çune şə, çımı balə, zındənij?
-	Ne inə, zındənim.
Həşim çəsədə şe çı Ruşinəmon kəy nezi qıləy barzə doy bınədə nışte. Zındəbe ki, çı diy kinon ha nəfoni bo oviro bə honi şedən. Bə hisob vəyo çaş kardışe ki, ğasbu Ovşomən bo ovi bome, ijən əy vinde bəzne.
Ruşinə hıtəku oğo be, de xıyzoni nəfo hardşe, qırdə kardşe surfə. Peşo peqətşe ovdon beşe bə beton. Vindşe Səkinə ni, ijən şe bə çəvon kə. Kuəşe kəybə. Səkinə ıştən okardşe kəybə. Ruşinə çəyku bə honi ome-nome xəbə səşe. Səkinə votşe:
-	Ne Ovşom, ım ruj az detı bo ovi şe əzınim. Dı ruje kədə ve ğonəğmon heste. Çımı bıyon, hovon, çəvon xıy- zonon həmə çımı qinbey məsəjone, omən. Ləzi bədiqə vəvu bəşe bo ovi. Tı ımrujən calinə bışi.
-	Çok Səkinə. Səlom bıvot bə həməkəsi. Az bışum.
Ruşinə dəro qıne bə honi. Həşim diyəro vindşe çəy
ome, ve şo be. Ruşinə evə jəşbe ıştə sə, şedəbe. Səy rost kardencəği Həşimış vinde. Əy vindeku şo be. Peşo səj evə jəy, şe bə honi. Həşimən detbin honi şe çəy dumo. Ruşinə rəsəy bə honi, noşe ovdon bo pur karde. Həşim nez be bəy:
-	Səlom.
56
 
Ruşinə de nozıkə sədo:
-	Səlom.
-	Iştı nom Ovşome?
-	Ne.
-	Ə ruji ıştı pə Ovşom sədo kardşe tın.
-	Çımı pə mıni hejo Ovşom sədo kardə.
-	Bəs ıştı nom çiçe?
-	Nomım Ruşinəye.
-	Ruşinə çokə nome. Ovşomən Ruşinən ğəşənqə nomin. Iştı yolon bətı çokə nomşon noə.
-	Ve səğbi.
-	Xanım, az vığon bedənim. Məvuji zındəş Lankono oməm. Rə-di obəqardem. Ray bıdəş bətı nomə ənvış- tim. Tı hande-nıvoşte zındəş?
-	Ha, çımı pə omutəje bəmı.
-	Ve çok. Tıku cəvob çaş bəkardem. Xahiş kardəm çımı noməon becəvob oməqətiş.
Ruşinə hiçi votdəni, ovdoni noydə ıştə duşisə oqar- də bə kə. Həşimi bəy beqonə nıbey zıneyədə şo bedə.
Həşimən oqardedə bəştə xalə kə. Zibər xalə əçəyku xəbə səydə ki, maştə-maştə koncobiş. Həşim cəvob doydə ki, hejo jığo maştəvo bə təmizə həvo beşəbim. Zibər xanım bə ğollığəkon hıkm kardə ki, bo Həşimi hardey biyən. Əvon rərə hardey vardən, noydən bə surfə. Həşim nəfo hardə. Əhməd vində həmə ivrədən, xəbə səydə:
-	Imrujən bə xaləmon ğonəğ bəbemon, maştə inşallah obəqardemon bə kə.
Həşimən deştə boə rozi bedə. Fizə rərə damə bedə:
-	Boçi jıqo rə?
-	Az de Həşimi bə pə koməq kardəmon. Isə əv colinə məşğole. Əmə yo ve mande əzınimon.
Həşim votedə:
-	Iyo mande bəmə ve xoş oməy. Əpiymone şımə
57
 
kədə ve bımandəmon, əmma şəninimon.
Əhməd bəştə jeni votedə:
-	Tınən hozı bıbi, maştə çəsədəy dəro qınyedəmon.
-	Çok. Hozo bəbem.
Ğafəri votşe:
-	Xaləzon, oxominnə ruji çuni şe piyedone, çiç karde piyedone?
Həşimi:
-	Hiç ıştənən zındənim. Tı jışe fik bıkə.
-	Boənən bə hamsiyə diyon tikəy bınəvəmon.
-	Çokə fikire. Əhməd, tı çiç votdəş?
Əhmədi cəvob doşe:
-	Məvuji çokə fikire. İntasi əmə rə obəqardemon, ıştə dinci səninimon, maştə bə ro bebəşemon.
-	Çok, xaləzoə.
Həşimmon hozı bedən, penıştən bə asbon şedən bə nəve bə hamsiyə diyon. Jenon kədə mandən. Humay bekef çiyedəbe. Çəy moə ımi vindecəği xəbə səydə:
-	Çımı kinə, boçi bekefij?
-	İnə, ıyo bı çandə rujon ve baxtəvərbim. Az piye- dəmni oqardom.
-	Çımı kinə, ıştı xıyzon çəvon kədəyxo. Əhmədi co- linə vığande əzınij. Isə bəy tikən ve peşt bəninij, əy tikən ve piyəninij ki, çəy çaşon sıvoy tı hiçkəsi nıvindo.
-	İnə, bə xalə qonə xosiyəti tovım nioxo.
-	Çımı kinə, bə Xıdo şukur bıkə, ıştı kə coye. Əhməd co mande piyəje, de çımı hovə ivrədə jiyon bəbəy boşmə ve çətin əbiy.
-	Çımı dıli hiç şe piyedənije, əmma şəninim.
-	Bışi, çımı kinə, har şey çok bəbe.
-	Çok, inə. Bışum hozo bıbum.
Humay de Fizə şen, bo maştənə hozı bıbun.
Ruşinə ımruj ve şobe. Əçəy hisson dı bə dıbe. Amisəş şol, boğədə qardə, şoyə nəğmon handəbe:
58
 
Vindıme aşığ bem çı honi sədə,
Mıni bə çəşbe əv, vindışe şo be.
Isə beçəy mande zındənim kədə,
Vindıme əçəy dim, çımı dıl obe.
Bahandən bılbılon şo bıbum azən,
Boğədə bə vılon to bıbum azən,
Bə qıləy aşıği yo bıbum azən,
Nibəzınem həni az bəyku cobe.
Im ruj çımı umri qırd pokə ruje,
Çı dəvardə umri qırd şəkə ruje,
Çı iminnə eşği qırd pokə ruje,
Şık bıbu bə Xıdo, çəy kardə ko be!
Mahne hand-hande bə boği nəvəbe, vıl çınedəbe bəştə səy reç jəydəbe. Əv ve baxtəvərbe. Ruşinə mahne hande-hande soədə bo kijon don peşandə. Bı də- mədə Səkinə omedə bəçəvon kə. Soədə Ruşinə vin- dencəği, bəy nez bedə. Səlom doydə, votedə:
-	Maşallah ımruj ve şoj. Səbəbıj çiçe, zıne bəbe?
-	Hiçi, hejo jıqonə. Imruj de xoşə əhvoli əşdəm.
-	Ve çok. Həmişə xoşə əhvolədə bıbuj Ovşomcon.
-	Çəmə ğonəğonən hejo ısə şen. Oməym bunim tojə xəbə heste.
-	Hiiiç, tojə şey bıə ni. İqlə...
-	İqlə çiç?
-	Əməni peroxnə ə dı kəs çəmə ğonəğbin.
-	Həşim ıyo, şımə kədəbe?
-	Ha. Çəmə kədəbe.
-	Bəs bəmı boçi nıvote? Mınən əvoym.
-	Oxo ıştı ğonəğ hestbe.
-	Hiçəkəni ləzi əvoym. Ehh. Qəp bıjən, çoknəbe, çi- çiku sıxan kardjone?
-	Hiiç, oməyn nıştin, şanqonə hardşone, ləzi sohbət
59
 
kardşone. Peşo Həşimi mıku mandə pencəkım dom bəy. Ve səğbi votme. Beşin şen.
-	Həyf.. azən bəpe yo bəbəym. Çəmə ğonəğonən vaxtjon pəydo karde bo ome.
-	Boçi ənədə pərişonij? Adi ğonəğonbin oməyn, şen. lyo çiç heste ki?
-	Hiiç. Çı bızınome, hejo jıqo votdəməni. Mıni zındəniij? Mərağinə hodison ıştən vinde piyedəme.
-	Ha, tı hejo jıqoj. Bə diy har vəyə şedəj.
-	Bənə bətı bınıştom kədə, çiç bəkame. Zındəniij, kinon vəyədə vindedən, bəqəm kardən?
-	Az pidəmni mıni bəqəm bıkən.
-	Azən pidəmniye. Şedəm, bıdə bıznon ki, diyədə bənə bəmı ğəşənqə kinə heste.
Ruşinə sıredə, votedə:
-	Ehh! Səkinə, tı bəvəc əvonij. Boy dəvard bə dılən- ton. Çı ğonəğonku bomı qəp bıjən. Dı rujbe kədə çiç kardəbij?
Həşimmonsə bə hamsiyə diyon nəvedəbin. Əvon bı səfə Canqəmiyoniku bə jiy, bə Ozobijon oməbin. Ço yano havzə bandon dılədəbe ım diy. Har ton havzəbe, i ton həşiyəvəbe i tonən nıso. Zımıstoni voə nısoədə det- bin əvəsori oxoy ov bedəni ıyo. Çı ruy şır-şıri sədo di- yəroədə məsə bedə. Diyədə yəndıku diyəro qədə-qədə kumon ejə bəbin. Çıvrə reçinəti əvoni heyron karde- dəbe. Əhmədi xəbə səşe:
-	Ha Ğafəra, ımrə kovrəye?
-	Çıvrə nom Ozobijone. Çəmə diy tobyon mılkonjon heste ıyo. Kali avlodon ıştə mılkədə kəjon ejə, ıyoən ji- yedən. Əmə rə-rə ıyo bə şəvnışt omedəmon. Çı ruy no- mən Ozobijoni ruye. Iyo çəmə xanbozə osyomonən heste. Hamsiyə diyono bo qandım hore ıyo omedən. Ruy ov ve qure. İqlə bı diyədə penc qlə dəy ov umjən bedə bı ruy. Diy məzə ve yole. Har qəmədə bə sardonə
60
 
honiyon rast ome bedə lyo. Yolə məhole ıvrə. Dastho- rikuj qətə detbin Poçqoni bandi dıroz bedə çıvrəy zəmin. 1 kəşədəş Barzəvuye (Bərz ğalə), 1 kəşədəjən Urusi devlə. Çoknəye botı şinə xaləzoə?
-	Ha xaləzoə reçinə vırəye, odəmi ruf oj bedə iyo.
Tikəy nəve bəpeştə bə aspon ov doyro eşin bə ru.
Bə asbon ov doşone, ıştə dast-dimjon şışte. Ləzi ıştə dinci səy bəpeşt, dəro qınin. Çəvon ro çı Vovi tono də- vardedəbe. Ğafəri asbış qordıne bə Vov. Ğafəri votşe:
-	Ha xaləzoon, çı honi nomən Vove. Çı məholi odə- mon ıvrə çok zındən. Ozoə noxəşi, pandomə noxəşi, təblarz qətəkəson bo şifo pəydo kardeyro ıyo omedən.
Əy çı xırcino bekardşe ğab, pur kardşe de ovi, doşe bə Həşimi. Həşim i ğurt peşoməşe, oqətşe nimədə:
-	Im çiçe? Çımi təm coye. Curi bu doydəye.
Ğafər sırəy:
-	Ha Həşima çı ovi təm tikəy moğnə bu doydə. Əm- ma diy cəmot, iyən əmənən iyo omdəmon çı ovo pe- şomdəmon. Ve bə coni məfət kardedə. Kəmədoji qin kardedə. Kəmonədə bastə sığon iyən nemıki ov kardedə. Çıvrə odəmon dırozə jiy kardey qıləy sırrən ım honiye.
Əvon peşoməşone çı honi ovədə, nıştin bo rohəti səy. Həşim Əhmədiku co bedə, omedə Ğafəri tono. Votedə:
-	Xaləzoə, tıku qıləy xahişım hese.
-	Bıvot Həşim.
-	Az maştə bə Lankon obəqardem. Bə Ruşinə sıxan doəme ki, bəy nomə bənvıştem.
-	Ruşinə kiye, Rəcəbə day kinə?
-	Ha əve. Bəy sıxan doəme, nomə bənvıştem. Az nomə bənvıştem, bəvğandem bətı. Çımı tıku xahiş, de qıləy roy nomə bırosniş bəy.
-	Həlbəttə xaləzoə. Çımı çaşonsə.
61
 
-	İntasi ve xahiş kardəm, Xalə mzno. Hiç kəs mzno.
-	Çok, Həşim! Tı norohət məbi.
-	Ve səğbi.
Əhməd nez bedə bəvon. Əvon ıştə sıxani qordındən. Həşimmonən əştən, penıştən bə aspon. Nubəsəton co diyon mərağinə vıron nəve dəvom kardən.
Zibər xanım hıkm kardə bə ğollığəkon, çokə şanqonə surfə hozı kardən. Əy piyedəşe ki, çı ğonəğon oxonnə şanqonə çok bıbu. Ğollığəkon curəbəcurə xorəkon hozı kardən. Dəvoşdən bə surfə. Mizi səpe çand nomədə pılon, siyo pılo, kvuə pılo, ləvənqi, kəbobon iyən co xorəkon hestbin. Ənəho dənıvarde, Həşimmon oqardən, ıştə dast-dimi şıştən, nıştedən bə surfə. Imruj çı Kəlbo Xansıvo kon kambe, əv çoştəku kədəbe. Əvon votedən- sıredən, şanqonə hardən. Harde bəpeştə əvon nıştedən zalədə, har kəs bəştə sə oməyon, məsə mərağinə əhvoloton qəp jəydən, sıredən. Şəvşon jıqo dəvone.
Maştəvo oğo bəpeştə Əhmədmon hardşone nəfo, hozı bin bə ro. Həvo avəlovbe. Həşi qa beşedəbe qaən qin bedəbe. Əhmədi votşe:
-	Rə dəro bıqınəmon, həvo avəlove. Voş əməni bə ro bəqəte. Bışamon, rə bırəsəmon bə kə.
Əvon de Kəlbo Xansıvo, de Zibər xanımi iyən de Fizə xıdohafiz bedən, dəro qınedən. Zibər xanım çəvon peşo ov peşandə.
Bı dəmədə Ruşinə honiyo ov pur kardəbe. Həşim- mon çı honi kəno dəvardeədə Ruşinə əvoni vindedə. Ləzi bəyəndı diyə kardedən. Asbon çı Ruşinə neziyo dəvardən. Ruşinə çı asbon bonku sərəsedə ki, Həşim bə Lankon oqardedə. Detbin çəvon diyəro be, Ruşinə çəvon dumo erəxedə. Peşo peqətdə ovdoni, oqardə bə kə. Həşimi şe əvış pərişon kardəşbe. İntasi Həşimi bəy sıxan doəşbe ki, nomə bənvışte. Bı səbəbən dılış toxtəbe. Bovə kardəbe ki, Həşim bəy nomə rə bənvışte.
62
 
NƏVMINƏ POA
Həşimmon roy dırozi asbətojnə kardşone. Bo dinci səyro, lap kam mandin. Həvo avəlovbe. Siyo avon çı voşi voy xəbə doydəbe. Bı səbəbən əvon bə kə rə rəsəninbin. Mıddəti asbon tojne bəpeştə, oxoy oməyn rəsəyn bə Lankon. Doğmə zəminon vindeədə ve şo bin. Hejo çoknəy bəştə jiyə kujə nez bıəbin, vindşone şəhərədə yamən haykuye. Həməkəs dastpoçə bıə, hay bə i tərəf vitedə. Hali ğaziyə çiçe, zıne piyedəşonbe Həşimmon. Rərə tojnəşone asbon, rəsəyn bə kə. Har ton purbe de odəmi. Cəmot əvoni vindencəği dəmandin zikə jəy: “qədə əğon oməyn”, “qədə əğon oməyn”. 1 kəs rərə vite bə Zəhrabəqim xanımi xəbə rosnışe ki, zon oməyn. Zəhrabəqim xanım bəmedəbe. Həşimmon rərə dəvardin bə so, dəşin bə kə. Oməyn vindşone çəvon moə bəmedə. Həşimi rərə xəbə səşe:
-	lyo çiç bıə? Bə çımı pə çiçsə bıə?
-	Ne, çımı balə.
-	Çiç bıəxo? Ənnədə cəmot boçi qırdəbə? Şəhər boçi bəyəndı qınyə?
-	Çımı balə, tikəy bənav şımə dumo odəm vığandme ki, şıməni vanq bıkə. Ve çokbe şımə oməyşon.
-	1 kəs bəzne vote ıyo çiç bıə?
-	Çımı balə, ımruj maştəvo ıştı pə bə şəhər şəbe. Azən de co bəqə jenon bə dukonon şim. Kinon nıpiyə- şone bon demı. Mandin cali kədə. Çəmə şebəpeştə i dastə odəm de silohi torsınəşone nokon, dəfırsən bə kə. Iştı hovə Saraşon vitvonə. Nokə Səfərəli piyəşe
63
 
çəvon vəy bıqəto, jəşone əvjon kıştə.
Zəhrabəqim xanım votedə, ijən dəmandə bəme. Əhməd xəbə səydə:
-	Kibin əvon?
-	Surəyya hovə votəyo əvon adi taloədəbin. Əmma simoədə bedəbe zıne, urusin. Im çı mayor Pavloviçi koye. Şımə pə ısə çəy tono şe. Bışən, cali oməqətən əy.
Həşimmon dərhol beşin bə beton, penıştin bə asbon, tojneşone bə kazarma səmt. Huseyn bəq bı dəmədə kazarmədəbe. Əv nez bıəbe bə mayor Pavloviçi xonə, bə dılə dəşe piyedəşbe. Kəybəsə mandə urusə soldatonon bəy icozə doydənıbin. Əv bəçəvon sıxanon məhəl nınoə, de ğəzzəbi dəvarde bə dılənton. Mayor Pavloviç ıştə xonədəbe. Əv nıştəbe çı mizi kəno papiros kəşdəbe. Huseyn bəqi vindencəği rərə əşte səpo, votşe:
-	Im çı ıştənbəsətiye. Boçi beicozə...
Sıxani onırıxnə Huseyn bəq eçıryəy.
-	Benamus, beşərəf. Koncoye çımı kinə?
-	Çı kinə?
-	Iştəni bə bicəti mənə. Az çok zındəm, tı əvı vit- vonə. Kıve kinə?
-	Az zındənim ıştı kinə koncoye. Əçəy konco bey tı zınəniş. Tı çəy pəjxo. Zındəniş, bışi çəy moəku xəbə bısən. Əv bəzne.
-	Divnə sıpəzoə, mıni ıştəku beməkə. Oqırdın çımı kinə!!!
-	İjən bətı votdəm, ıştı kinə vırə zındənim. Cıvonə reçinə kinəbe. Ğasbu deştə piyəy vitə.
Huseyn bəğ ğıyziku dasti ekkuyedə mizisə, jəydə zikə:
-	Beğıryət. Im çımı bətı oxonnə xəbərdorətiye. Bıdə çımı kinə!!!
Mayor Pavloviç nışte ıştə kreslosə, peqətşe papiros bə dast, votşe:
-	Huseyn bəq, bə vaxti ıştı kədə beədə bətı votme
64
 
ki, boy demı dışmenəti məkə. İntasi tı tərsiyəti karde. Tı həni i kərən ıştə kinə əvindniş. Əy bəvğandem bə Piter.
-	Tıni bəkıştem.
Huseyn bəq ros be çı Mayor Pavloviçisə. Qətşe çəy xırtə, tosneədə mayori jəşe zikkə“ koməqkən”, “ko- məqkən”. Soldaton dərhol dəşin bə dılənton. Dıqlə sol- dati qətşe Huseyn bəq, roxneşone Mayori con. Mayor bəştə omebəpeşt eşandşe ıştə səpe, votşe:
-	De urusə Mayori dastbəyəxəsə az tıni həbs karde, hətta kışteyən bəznem. Əncəx kıştənim. Bışi! İkərən bəçmı nav beməşi.
-	Tı çımon cəvobi bədoş. Iştə kinə pəydo nıkəm, dast əkəşnim.
Mayor sıre-sıre:
-	Bışi bınəv pəydokə.
Pavloviç hıkm kardə bə soldaton ki, bekən əy bə beton. Iştənən kəybəsə dığğətin bıbən. Jıqo məkən, bəşmə cəzo bıdəm. Soldaton bekardşone Huseyn bəq bə beton. Mayor Pavloviç çəvon dumo okardedə kəy- bə, bə soldaton votedə:
-	Zabit Mişonovi vanq bıkən çımı tono.
Ləzi dənıvarde, Zabit Mişonov dəşedə bə dılənton. Çest doydə bə Mayori, votedə:
-	Şımə ğoUığğədəm cənab Mayor.
-	Yuri, bışi ə kinə bekə çı şəhəro. Şəhəri kənoə di- yon qıləyədə niyokə. Jıqo bıkən, şıməni hiçki nıvindo.
-	Bəçaş, cənab Mayor.
Huseyn bəğ de ğıyzi kazarmədə həmə çaşmə kəy- bon qılə-qılə okardə. Boştə kinə nəvedə. Mılxəs, çımon hiç qılədə nıbe çəy kinə. Soldaton oməyn, ımi bə Mayor Pavloviçi voteyədə, əv cəvob doydə:
-	Bıdə bınəvo. Bəy məqınən. Əv dıləsutə pəyexo.
Bı dəmədə çəy sıfəti sırə okıryəy, ciddi-ciddi votedə:
-	İntasi əy çı çaşo vamədən, ziyodə hərəkət nıkə.
65
 
Huseyn bəq bə kazarmə nəvedəbe ki, Həşimən de Əhmədi oməyn vəyo. Dəvardin bə dılənton. Əyvonədə ıştə pə vindencəği nez bin bəy. Huseyn bəq əvoni vin- deədə çaşonış pur be. Peşo eğandşe daston bəçəvon qıy, votşe:
-	Çı çok iyojon çımı balon. Hovə pəydo kardənini- mon. Im beğıryətə Pavloviçi vitvonəşe əv. Əy bəçmı dim votşe. Bışən şəhəri həmə roskən səpo. Har vırə bınəvən.
Həşim ğıyzin ğıyzini votşe:
-	Isə bəşembə beşərəfi nuşo bədom. Bəkıştem əy.
Huseyn bəqi oqətşe əv. Votşe:
-	Baləmo, jıqo axməğəti məkə. Deçəy kışte ıştə hovə oqırdıne əzıniş. Tıniyən bəkışten. Iştı moə bımi pe- tove əzıni. Çı Mayori cəvobi vaxt bome bədomon. Huk- man bədomon. Əv becəzo əmandni. Bışamon. Iyo ni şımə hovə.
Əvon bə beton beşin. Hay bə şəhəri qıləy səmt şe. Qırdəşon karde odəmon, binoşon karde nəve.
Zabit Mişanov bı dəmədə oməy bə urusə ləşkəri ambo. Peqətşe çı Huseyn bəqi ıyo niyo kardə kinə, edo- şe bəçəy sə çadrə. Nışandşe əv bə ərəbə, bekardşe çı şəhəro bə kəno. Şəhəri nezi qıləy qədə di hestbe. Vəyo dı-seqlə kə hestbe. Çı diy bə vişə nezi qıləy kanə kə hestbe. Həmon kə çı qıləy vevə jeni kəbe. Çəy şuə mar- dəbe, ıştənən de seqlə əğıli bı kədə jiyedəbe. Zabiti bardşe çı Huseyn bəqi kinə vəyo. Dəşin bə so. Evar- dşone Sara çı asbo, dəvardin bə kə. Dənoşone bə kə, jəşone kəybə çəysə. Bə həmon jeni asbardşone ki, şayət bə kiysə sırı doy, ıştı əğlon bəkıştemon. Jen tarsiku dəvənqo qətışe ıştə əğlon, votşe:
-	Mı bə hiç kəsi sır ədənim. Bəvon məqınən.
Zabit de soldati beşin şen.
Huseyn bəq, Həşim iyən Əhməd hay de qıləy dastə şəhərədə bə uruson məxsus har vırə nəvdəbin.
66
 
DAMINƏ POA
Ruşinə çımonku bexəbəbe. Əv ruji de kəy kon yaən boğçədə nəve dəvondəbe. Şaməvəsəybe. Diyədə çı əzoni sədo omdəbe. İnsonon tadibəsəbin, kiysə bo nımoj votero məscid, kiysə bə kə şedəbe. Ruşinən ıştə nımoji votəpeştə oməy nışte çı Şərəboni nənə toniku. Bı dəmədə Rəcəbə dayən de Sərxani oməyn bə kə. Xəcicə xalə oğandşe şanqonə surfə. Ruşnən əşte bəçəy koməq. Hozı kardşone surfə. Xıyzon həmə ivrədə surfəsəbe. Bı dəmədə kəybəşon kuəy. Sərxan əşte, okardşe kəybə. Oməkəs çı Ruşinə day Hidayət bəq deştə xıyzoni Xavər xanımibe. Sərxan deəvon dast qətepeştə, dəvət kardşe bə dılənton. Əvon dəvardin bə kə. Rəcəbə daymon əvoni vindencəği əşdin səpo. Səlomşon doy bə iyəndı. Xəcicə xalə xəyli vaxtbe ıştə boə vindənıbe. Bəçəy ome ve şo be.
Hidayət bəq hamsiyə diyədə pristav ko kardəbe. Tikəy imkoninbin, ıştəni bə pe qətdəbin. Çəy jen Xavər xanım hiç kəsi bəqəm kardənıbe. Çı Xəcicə xaləmon kəy ve kam omedəbin. Bı vaxti çəvon ome kədəkiyonış bə şək dənoy. Rəcəbə day bino kardşe sohbət:
-	Xəş oməşon. Çı çok oməyjon. Ve vaxtbe şıməni vindənıbimon. Çoknəyjon?
Hidayət bəq sokit əmma de ğalinə sədo:
-	Ve səğbi yeznə. Əmə çokimon. Boştə hovə pəşi qətme, votem bom şıməni bıvindom.
-	Əccəbon karde. Əğlon çoknəyin? Kon çoknə şe- dən?
67
 
-	Kon çokin. Əğlonən ki, bo zon ko pəydo kardəme, ko kardedən. Kinon kədə bəştə moə koməq kardən.
-	Xıdo xıvandikə.
-	Şımə çoknəyon, çiç kardon?
-	Əmənən şık bə Xıdo çokimon. Kıle-kıleədəmon. Ve şukur rujə nuni ğəzənc karde zındəmon. Ve çok şanqonə vaxti oməyjon, boən şımənən bəhən.
-	Ne, ne ve səğbən. Əmə hardmone, oməymon.
Xəcicə de Ruşinə qırdəşon karde surfə.
Ləzi dəvarde, merdon bə sohbətbin. Xavər xanımi bə xəlvəti okırnışe Xəcicə xanım bə kəno, oşko kardşe ıştə omey məğsəd, votşe:
-	Balduz, əmə ıyo bə xəyə ko oməmon. Şımə kinə Ruşinə, boştə Camalə zoə piyedəmone. Əməni zındəj, imkonmon çoke. Zoəmonən ko kardə. Kəmon heste. Bo Cəmoli co kən ebəjemon. Iştı kinə bənə xanımon bəji- ye. Çiç votdəj?
-	Çiç bıvotom vəvu. Bəpe de merdi məsləhət bıkəm. Ruşinə fikiriyən bəpe omutəmon. Bovə kardəm ki, çımı boa kədə kinəm hərəbəxt bəbe. İntasi ısə bətı hiççi vote əzınim.
-	Bəsə dəşdəm. Əmə tadi nimone. Imruj oməymon ki, ıştə fikiri bıvotəmon bəşmə. Maştəvo əmə bə kə obəqardemon. Hidayət koədəye. Şımə bə ğəror boə- nən, inşallah ijən bomemon. Bı aronədə çı merdi vaxtıj əbıni. Hələlikə Cəmoli ıştəni bəvğandem. Bıdə tikəy ıştə bibi kədə bımando.
-	Əğlon bıdə yəndı bıvindon, bıznon. Çiç votdəj.
-	Çiç bıvotom, bıdə bo. Çımı boəzoye, çımı baləye. Çəmə votəy ne, Xıdo votəy bıbu!
-	Lap çok balduz, bəvədə bıdə əmə bıhıtəmon, oqınyəmon. İnşallah har çiy çok bəbe.
-	Hiççi nıhardone, vəşi məhıtən.
-	Norohət məbi, əmə siconi hardəmonbe.
68
 
Ruşinə nıştə pencə vədə. Bə beton diyə kardedə. Bə ovşomi, bə astovon təmşoədəbe. Çımonku xəbəş nıbe. Əv bə fik şəbe. Həşimi fikiri kardəbe. Fik kardəbeki Həşim ısə koncoye, çiç kardə? Əy ıştə xıyolo dəvo- nedəbu?
Həşim ısəboy ğıyzin, akovi dılədə şəhəri nəvedəbe. Dastədə ğonğə, de odəmon bə ivrə bə şəhəri har vırə diyə kardəbin, əmma nəticə nıbe. Həvo dırıst tokibe. Hiçkəs bo hıte şedənıbe.
Huseyn bəqi kə bə ruji dırozi purbe de odəmi. Çı co bəqon jenonən oməbin ki, bə Zəhrabəqim xanımi dılvandi bıdən. Həni dibe həməkəs bəştə kə şəbe. Huseyn bəq omedə bə kə. Dəvardə bə dılənton. Ənədə bə şəhəri nəvəbe lap çı dasto şedəbe. Zəhrabəqim xanımi vindşe əv, beşe bəçəy nav. Xəbə səşe:
-	Çımı kinəku çı xəbə?
-	Ne xanım, ni. Bəmı cılməy nun bıdə. Şedəm.
-	Ha merda, xahiş kardəm. Səhətı ve zəife. Məşi. Əhmədmon bə soəxin. Xahiş kardəm ləzi ıştə dinci bısən. Ve behol çiyedəş.
-	Az hıte əzınim, jenə.
-	Məhıtən, ıştə dinci bıstənən. Bəşmə jı çiy bıbo, az çiç bəkam.
-	Çok, jenə. Çok.
Zəhrabəqim xanımi rozi kardışe Huseyn bəq ki, əv nışu. Həşimmon detbin maşdə nəvəyn. Şəhərədə həni əvrə nımande, nınəvon. Əmma Sara pəydo nıbe.
69
 
YONZƏMINƏ POA
Ruj obəy. Həşimmon bekef, oqınyə holədə oməyn bə kə. Huseyn bəqi çəvon sıfəto handşe ki, Sara pəydo bıəni. Zəhrabəqim xanımi votşe:
-	Çımı balon, Saraku jı xəbə heste?
Əhmədi votşe:
-	Ne, inə. Bı şəvi dırozi nəvəmon, hiç vırədə ni. Şəhərədə har kəsiku soəx kardmone. Vındəkəs bıəni. Ləzi bədiqə ijən bəşemon bo nəve.
-	Ve oqınyəşon, tikəy ıştə dinci bıstənən.
Huseyn bəqi təstığ kardışe çı Zəhrabəqimi sıxan,
votşe:
-	Ros votdə şımə mo. 1-dı sahət ıştə nəfəsi bısənən, jıçiy bəhənən. Az ısə bəşem.
Əhmədi votşe:
-	Pə, tı məşi. Əmə bəşemon.
-	Votmene. Şımə bımandən. Ləzi ıştə dincibısənən. Bı holədə şımə bəmı koməq karde əzıniyon.
Huseyn bəq beşe bə beton. Penışte bəştə asbi dəro qıne bə şəhər. Roadə bə Kələntər Nəcəf bəqi rast oməy. Kələntər deştə odəmon bə di nəveyış vote, əm- ma vote kinəmon pəydo karde nıznəy. Sıxan doşe ki, deştə odəmon ənədə bənəvemon, ta ki, kinə pəydobe. Aşiş əmandnimon. Huseyn bəqi təşəkkur kardşe bəy, şe bəştə ro.
Canqəmiyonıjon çı hodisonku bexəbəbin. Hətto Həşimi xalə Zibər xanımiyən çımiku xəbə nıbışe. Har kəs deştə koy məşğolbe.
70
 
Ruşinəmon kədə çəsədə əştəbin. Çəy daymon nəfo harde peştə dəro qınin bəştə kə. Çı kəybo beşeyədə Xavər Xanımi bə Xəcicə xanımi işorə kardşe ki, çəyku xəbə çaş kardedə. Əvon şebəpeşt Ruşinə peqətşe ovdon şe bə honi. Rəcəbə day hələ bə hi şənıbe. Xəcicə xalə kardşe qirəvə, çəy boəmon ome niyətış oşko karde boəy. Peşo xəbə səşe:
-	Çiç votdəj, merdə?
-	Çiç bıvotom vallah. Rosti ıştı boə xosiyət bəçmı xoş omdəni, intasi imkon iyən şəraitşon çoke. Tikəy ıştəku bıvotin, əncəxən bevəcə odəm nin. Çiç bıvotom vallah, ən çoki tı çı Ovşomi ıştəni fikiri bızın. Hələ bunəmon əv çiç votdə.
-	Əmə çiç bıvotəmon, əvən rozi bəbe.
-	Ijənən çəy fikiri omut, bunim çımı kinə çiç votdə. Şayət rozi bıbu, azən rozi bəbem.
-	Lap çok, merdə. Ruşinə rozi bəbe. Xəbə bəstem çəyku. Zındəm, çımı boə kədə çımı kinə hərəbəxt bəbe.
Ruşinə dınyo aləmiku bexəbəbe. Əv hətto bə ro şe- şe ıştə xıyolədəbe. Səkinə ladojəyku bə qəpbe, Ruşinə ıştə dınyoədəbe, hiçi məsedənıbe. Səkinə de rıki:
-	Ha Ovşoma!
-	Hııı.
-	Koncoj?
-	Iyo.
-	Ladojəy ənnədə qəpon jəme, bə hiçi quş doy- dənıbij.
-	Aaz? Boçiki, quş doydəbim.
-	Ehh Ovşoom, peş rujonədə tı ve dəqiş bəj.
-	Az həmon odəmim.
-	Ne. Vişədə qinbeku jıqo ve dəqişbəj. Ğasbu tarsəş- bu. Iştı tarsi peqəte lozime. Noxəş bəbeja berdəm?
-	Az tarsənim. Çiç bəye bəmı?
-	Tı həmonnə Ovşom nij.
71
 
-	Az çokim.
Peşo Ruşinə co be çı Səkinəku, omedə bə kə. Ovdoni noydə kədə. Çəy moə ıştə kinə ome vindencəği, əy ıştə tono vanq kardə. Xəcicə xalə niyə oşandedəbe. Ruşinə oməy nışte çəy tono. Xəcicə xalə qılə-qılə çı Xavəri votəyonış votşe bəy. Əv qəp jəy-jəy çı Ruşinə ranq sipi bedəbe. Oxoy ki, Xəcicə xalə çəy daymon bə çəvon kə ome səbəbış vote bo Ruşinə. Peşo xəbə səşe:
-	Çımı kinə, az deştı pə fikir kardəmon ki, ım xəyə ko botı çok bəbe. İntasi ıştı pə votjeki, ıştı ray bıznom. Çiç votdəj?
Ruşinə çaşon pur bıəbin, çəy lıputon larze-larze:
-	Ne inə. Pidəmni.
Peşo bəme-bəme vite bəştə xonə. Nışte pencə vədə, bə roy diyə karde-karde Həşimi fik kardəbe, bəme- dəbe. Həşimi rə ome orzu kardəbe.
Həşimi çımonku hiç xəbəş nıbe. Aləm qınyəbe ıyo bəyəndı, Ruşinə hiç bəçəy yodən omedənıbe. Əçəy iqlə piəy, hovə pəydo kardebe. Ve oqınyəbe iyən ğıyzinbe. Əv de Əhmədi i-dı sahat ıştə dinci səy peştə nubəsəton dəro qınedən bə şəhər. Şəhəri kənoədə qıləy urusə ambo hestbe. Həşim şe vəyo. Ve yolə vırəbe. Uruson çı cəmotiku sə məhsulon ıyo qırdə kardəbin. Əy piyəşe kəybə okə, bə dıləntoni diyəkə. Əvrə qıləy yaşinə urusə merd çaş kardəbe. Əy oqətşe Həşim, votşe:
-	Bə dılə əbıni. - Həşimi qətşe tufanqi lulə çəy səpe, votşe:
-	Vadə mıni. Vanibədoş, tıni bəkıştem.
-	Çok, çok.
Həşim qılə-qılə dəşdəbe bə ambon, diyə kardəbe. Hiç qılədə nıbe Sara.
Bı dəmədə Əhməd çı ğəvıstoni tono dəvardəbe. Əy vindşe ki, Mayor Pavloviçi zoə Nikolay deştə dıqlə dusti mandən roy kəno bə sohbətin. De ğıyzi nezbe,
72
 
votşe:
-	Zə beşərəf! Hələ bəmı bıvot, ıştı beğıryətə pə konco niyo kardəşe çımı hovə?
Ğıyz oməy bə Nikolay, jəşe Əhməd. Əhmədiyən qı- ləy mıştış oqırdıne bəy. Nikolay deştə duston eqınin bəsə Əhmədisə, si coni kuəşone əv. Oqətşone vəyo, beşin şen. Əhməd vəyo xəyli behuş mande. Qıləy şəhərıj çəğono dəvardeədə Əhmədıj vinde. Rərə vanqış karde nezədəbə odəmon. Əvon Əhmədşon zınəy. Noşone əv bə ərəbə, bardşone bə Huseyn bəqi kə. Ğollığəkon vindşone əv bı holədə, dərhol bə Zəhrabəqim xanımi xəbə doşone. Humayən vəyobe. Əv vite beşe bə beton. Əhmədi vindencəği dəmande bəme. Zəhrabəqim xanımən bə Əhmədi holi bəmedəbe. Əvşon varde bə kə, dırozşon karde bə yonqo. Zəhrabəqim xanımi bə İbrahimi votşe:
-	Haydi İbrahim! Bıvit bışi Zılfiğor həkimi vanqkə.
Peşo bə qıləy nokə asbardşe ki, bışu xəbə bıdə bə
Huseyn bəqi.
73
 
DONZƏMINƏ POA
Çoştə dəqardəbe. Həşi pesutə vaxtbe. Xəcicə xalə ıştə kon orıxniyə peştə vindşe ki, Ruşinə hələ beşəni çı kəo. Əv boəy norohət be. Oməy dəşe bə kə. Ruşinə pencə bınədə qırdəmujlə hıtəbe. Ənədə bəməbe, vəyo- ən hani bardəşbe əv. Çəy moə qədə-qədə pekardşe əv. Ruşinə oğo be, nışte. Xəcicə xalə dəsuyəşe dast bəçəy səy, votşe:
-	Çımı ğəşənqə balə! Boçi jıqo kardəj? Zındəşki tınən bənə co kinon oxoy bə şu bəşej. Im çokə ğısməte botı. Ənə mı korığ əkəşnij. Rohət bəjiyej.
-	Piyedəmni inə, piyedəmni.
-	Boçixo? Səbəbi bıvot, əmənən bıznəmon.
-	Səbəb ni. Piyedəmni şe.
-	Jıqo əbıni çımı kinə. Bə şu nışuş, diyədə bətı bevəc diyə bəkarden. Çimisən çokə ğısmət əbıni botı. Peşo pəşimon bəbeş. Boy mıni, ıştə pə dıli marışt. Bəştə boa “ne” bıvotom, çəvon çaşo ebəqınem.
Ruşinə nıvotşe, boçi bə şu şe piyedənişe. Tam jəşe. Xəcicə xalə votşe:
-	Çımi kinə, boy tikəy nun bəhə.
-	Piyedəmni inə, vəşi nime.
-	Tərsəti məkə, boy nun bəhə.
Xəcicə xalə əşte, beşe bə beton. Beçarətiku Ruşinə çaşon ijənən pur bin. Zındənıbe çiç bıkə. ”Ne” bıvoto, səbəbiyən votəninbe. Iştənən zındənıbe, Həşim ıştə sıxanisə bəmande, ya ne. Həşimi sıxanış doə nıbe ki, əy bəste. Sıxan doəşbe ki, nomə bənvışte. Əmma Ruşinə
74
 
dıli sıvoy bəy hiçkiş piyedənıbe. Həşimi səşbe əçəy dıl bə dast. Ruşinə noəlocbe. Ha ıştə dılədə votedəbe, ha Həşima koncoş?
Bı vaxt Həşim hələn bə ambon nəvedəbe. Hovə pəy- donıbe əy lap cındo kardəbe. Bə har vırə diyə kardəş- be. Oməy dəşe bə oxominnə ambo, bıton, bəton çaş novnışe Sara vəyoən nıbe. Dılış lap siyəy. Piyəşe bə beton beşu, çəy nınq bə çiçisə pexıviyedə. Enəmeədə zəminisə qıyozə vində. Peqətdə, ıştə hovə qıyozə zın- də. Çumçıko ım qıyozə ıştən səşbe boştə hovə. Ğıyzin bedə, beşdə bə beton, omedə bə piyəmerdə ğərəvu- ləkəşi tono. Qıyozə nuşo doydə bəy, votedə:
-	Rəbi, koncoye çımı hovə?
Piyəmerd tarse-tarse cəvob doydə:
-	Az zındənim.
-	Çoknə yəni zındəniş. Kuuş, nıvinde çuneşon barde əv?
-	Az çand rujbe koədə nıbim. Imruj oməm bə ko. Az hiçi vindəmni. Ğəssəm hardəm, vindəmni.
Həşim penıştə bə asbi, omedə bə kə. Piyedəşbe ımi bo pə bıvoto.
Əhmədi hol ve bevəcbe. Humay mandəbe çəy səyku, bəmedəbe. İbrahim de Zulfiğor həkimi dəşin bə dılə- ton. Zəhrabəqim xanımi dəvoneşe əv çı Əhmədi paliyo. Həkimi ıyo ve odəmi bey vindeədə, piyəşe əy de no- xəşini coli oqəton. Həməkəs beşe bə beton. Dılətonədə Humay de Zəhrabəqim xanımi mandin. Zulfiğor həkim Əhmədi muayinə karde bəpeştə vote çəy hol qone. Dəbastşe çəy yaron, damun doşe bəy. Peşo qətşe ıştə dim bə Zəhrabəqim xanımi, votşe:
-	Dasto çiç oməy, kardme. Çəy cəndəkədə hırdbə vıron hestin. Qıləy kəməparçəş yamən hırdbə. Dəvo dəsuəme, dəbastme. Imon həmə çok bəben. Dıvo bıkəmon ki, xunbədılə nıbo. İnşallah çok bəbe. Az rə-rə
75
 
bomem diyə bəkam.
Həkim beşedə bə beton. Zəhrabəqim xanım boəy dıvosəno kardedə, xahiş kardə ki, boçəy zoə çok beyro ıştə dastooməy bıkə. Humay Əhmədi yonədə nıştəbe, bəmedəbe. Nokə bə Huseyn bəqi xəbə doəşbe. Huseyn bəqi tojneşe asb, oməy bə kə. Dəvarde bə dılə, Əhmə- dış xəbə səy. Zəhrabəqim xanımi bardşe əv çı Əhmədi tono. Huseyn bəqi vındşe çı zoə hol, ğəhərin be. Jı sı- xani nıvotə beşe bə beton. Dəvarde, nışte zalədə. An- qıştəş pesuəy bəştə bığon, Zəhrabəqim xanımiku xəbəş səy:
-	Əhməd kenə ıştə çəşon obəkabu?
-	Həkimi nıvotşe.
-	Ki dənoəşe əv bı hol, votşe?
-	Ne. Əy vardeədə, behuşbe.
-	Hiçki vindəşni?
-	Ne. Maştəvo ğəvıstoni tono vindəşone, vardəşone.
Huseyn bəqi həni hiçi nıvotşe, tamış jəy, nışte. Diyə-
nonış ekardəbe, çiçiysə fikiri kardəbe. Bı dəmədə çı Həşimi dastədə qıyozə, dəşe bə dılə. İbrahim vite, çı Əhmədi kuye xəbə rosnışe bəy. Həşim Əhmədi çəyku xəbə səşe:
-	Əhməd koncoye?
-	Ənə kədə.
Həşim dəvarde bə dılə, ıştə boə bı holədə vindeədə ve bevəc be. Dəvarde nışte çəy toniku. Əhmədi dastış qəte. Əhməd behuş hıtəbe. Həşim əşte, beşe bə beton. Oməy ıştə pə tono. Zəhrabəyim xanım nıştəbe divanisə tam-tamijə bəmedəbe. Həşimi vindeədə deştə pəlu tıki moləşe ıştə çaşon. Həşim oməy nışte ıştə moə tono, xəbə səşe:
-	Ki dənoəşe əv bı hol?
Çəy moə cəvob doşe:
-	Zındənimon, çımı balə.
76
 
-	Im çı Mayor Pavloviçi koye. Əv həni həddiku dəvarde.
Peşo Həşimi nuşo doşe qıyozə bəştə pə, votşe:
-	Pə, çı uruson amboədə pəydo kardme. Im çı Sara qıyozəye.
Çəy moə səşe qıyozə çı Həşimi dasto, diyə kardşe, bəməy. Huseyn bəqi de rıki votşe:
-	Ə beşərəf ımruj çımı kinə konco bey bəvote.
De ğıyzi beşe bə beton. Həşimən şe çəy dumo. Həni həvo toki bedəbe. Əvon penıştin bə asbon, dəro qınin bə Mayor Pavloviçi kə. Çı kəybo əvoni bə dılə vadoy- dənıbin. Huseyn bəqi dəkuəşe əvon. Dəşe bə dılənton. Mayor Pavloviç nıştəbe zalədə şərab peşomdəbe. Huseyn bəq dəvarde bə zal, qətşe çəy yəxə. Mayori dasto şərab peşbe zəminisə. Huseyn bəqi votşe:
-	Rəbi bıvot! Koncoye çımı kinə?
-	Zındənim.
-	Rəbi bıvot! Əvotniş, hejo ısə tıni bəkıştem.
-	Vadə mıni. Çığono səlomət benibəşeşaa Huseyn bəq.
-	Beğıryət.
Huseyn bəqi jəşe qıləy mışt bə Mayori. Mayor qıne divanisə. Bı dəmədə Mayori zoə Nikolay de nokon oməyn, Huseyn bəqşon dəkuəy. Nikolay piyəşe Huseyn bəqi bıjəno, Həşimi jəşe mışt bəy. Əv qıne bə zəmin. Həşimi vindşe çı Nikolay çaşi jiyo kavuye. Zınəşe ki, Əhmədi bıjəkəs əve. Mayor əşde, peqətşe tifanq. Jəşe zikkə, votşe:
-	Beşən qin bıbən çımı kəo, ısə şıməni bəjem.
Huseyn bəq de Həşimi beşin çəvon kəyku, oqardin
bəştə kə. Həşimi votşe:
-	Pə, qıyozə pəydobə ambo çı şəhəri kənoədəye. Dı ruje həni har vırə nəvəmon. Hiç vırədə ni Sara. Məvuji əy şəhəriku bə kəno koncosə oqətdən. Az maştə de
77
 
odəmon şəhəriku bə kəno bebəşem.
-	Çok. Çənə lozime odəm peqət.
Ənə vaxton Sara qıləy tokiyə xonədə colinə bəme- dəbe. Bə Xıdo bə dıvobe ki, çəy pə əy rə pəydokə.Ve tarsdəbe. Zındənıbe çimi oxoy çoknəy bəbe. Urusə soldaton haruj i kərə omdəbin, bəçəy mandə kə, boəy harde vardəbin. Imrujən oməyn, harde vardşone boəy. Əvon oməyn, şe bəpeştə, kəsoybə vevəjen nez bedə bə kəybə votedə:
-	Tı kiij? Boçi oqətəşone tı lyo?
-	Az çı Huseyn bəqi kinəm. Çımı pə nıdoje mı bə Mayori zoa. Əyən vitvonəşe mı, çımı pəku ıştə xısusi səydə.
-	Yəvonə kinə.
-	Zındəm mıni bəkışten.
Sara bəme-bəme votedə:
-	Bəmı koməqkən. Vadən mıni, bışum.
-	Vadoy əzınim. Tıni vadəm, çımı əğlon bəkışten.
-	Xəbə bıvğand bə çımı pə, əv tıni çaş bəkarde.
-	Bıbaxş mıni, əy əzınim karde. Bı dınyoədə çımı çaşiruşni iqlə çımı əğlonin.
Jen oqardə çı əğlon tono.
78
 
SENZƏMINƏ POA
Şəv bedə, Həşim olxartedə divanisə, bə fik şedə. Hıte zınedəni. Ləzi olxartedə peşo əştedə nəvedə, peşo ijənən olxartedə. Əv əştedə dəqiş kardə ıştə çoxə, beşedə bə beton. Penıştəni bə asbi ki, kədəkiyon xəbədo nıbun. Pıyedə şedə şəhərədə qədə-qədə ıştə duston vanq kardə. Bə ivrə şedən bə Mayor Pavloviçi kə. Pencəku bə dılə diyə kardən. Vindən Mayori zoa Nikolay zalədə otəşi kəno cali nıştə. Əvon ğandən reği bə pencə, niyo bedən. Nikolay edyəsedə çı pencəo, hiççiy vindəni. Omedə nıştedə ıştə vırədə. Ləzi dəvar- də, Həşimmon ijən pencə de qədə sıği kuyedən, niyo bedən. Nikolay pencəku diyə kardə, hiççiy vindəni. Tikəy çaş kardə, sədo beşedəni, ijən omedə nıştedə. Ənəho dənıvardə, Həşimmon ı hərəkəti ijən kardən. Bı səfə Nikolay bə rık dəşdə, beşedə bə beton. Soədə bı ton, bə ton edyəsedə, hiççi vindəni. Həşimmon peqət- dən qıləy sıği ğandən budi doon. Nikolay şedə bə sədo omə səmt. Hejo çoknə omedə rəsdə bə don, Həşimmon əy qətdən. Tam-tamijə əy bardən bə xəlvətə vırə. Həşim çaş lovnedə bə qırdokəno. Umi bedə ki, hiç kəs ni, Nikolayku xəbə səydə:
-	Tı jə çımı boa?
-	Mı jəme, intasi pəşimonim.
-	Rost votdəş?!
-	Ha, bəpe kıştəm bəbəy.
Çəy bı fəsonədə doə cəvob Həşimi ıştəku bekardə. Dəmandə əy jəy. Həşimi dustonən xəyli vaxtbe çı
79
 
Niolay dastədə kəşdəbin. Əvonən dəmandin bo jəy. Ənədə jəşone əv, çəy dıl şe. Peşo vardşone çı Mayori kəy nezi şıdoşone, rərə diyərobin çəğono. Nimə royku Həşimi duston co bin, şin bəştə kəon. Həşimən oqar- dəbe bəştə kə. Zılmotə şəvbe. Çaş çaşi vindənıbe. Ber- dəmədə çı peşoku sədo omedə. Həşim erəxedə bə peşo, hiççiy vindəni. Tikən ğırvəğ bedə. Ləzi bədiqə ijən sədo omedə. Nınqə sədoye, məvuji kiysə əy çaş kardə. Əv oqardə diyə kardə bə peso, əmma ijən hiç kəsi vindəni. Tikən ğırvəğ bedə. Əv rə-rə pıye-pıye həmonə nınqə sədoən ğırvəğ bedəbe. Həşim tikəy tar- səy, fik kardəbe ki, berdəm çı Mayori odəmon bəben. Dılış toxtə karde, dəvomış karde pıye. Əmma nınqə sədo bıryedənıbe. Isə lap nezədə omedəbe. Berdəmədə kiysə vanq kardşe əv. Həşim mandedə. Qıləy piyəmerd nez bedə bəy. Həşim əy zınedə. Əv çı Əhmədi nokəbe. Əv tanqənəfəsbe. Ləzi ıştə nəfəsi səypeştə votedə:
-	Ha Həşim əğa, ladojəy ıştı dumo omdəm, piye- dəmbe bətı dərəsom. Maşallah yamən ğırvəğiş. Az piyəmerdə odəmim, bətı dərəse zındənim.
-	Vəli day, az nıvindme şımən, çaş əkəym. Şəvi bı aləmədə betonədə çiç kardəşon?
-	Ha balə, çımı boa noxəşbe. Azən ıştə əğə Əh- mədiku icozə səmbe, bə hamsiyə di çəy palyo şəbim. Bə əğə sə oməyon məsəme. De şəvi oməym.
Əvon ivrədə bə kə oqardin. Həşim dəvarde dıroz be ıştə yonqoədə. Nikolayku çı boə xısusi səy, çəy rıkonış tikəy sardon kardəbe.
Ruj obəy. Rəcəbə daymon əştin. Xəcicə xalə de Ruşinə surfəşon hozo karde. Şərəboni nənə, Nurxan nıştin hardşone ıştə nəfo. Sərxan zinəku şəhərədəbe. Rəcəbə day hozı bedəbe ki, bə hi bışo. Xəcicə xalə əy dəro ğandeədə Rəcəbə day qədə-qədə xəbə səşe:
-	Çiç be Əğəli kinə? Vote bə kinə? Çiç votje?
80
 
-	Votme merdə. Hiç səm benışe. Votdə piyedəmni, xəbə səydəm boçi, hiçi votdəni. Məvuji tarsedə. Hələ əv əğılexo. Qədə-qədə rozi bəbe.
-	Diyəkə jıqo bıkə ki, çəy dıliku bıbu, məcbur məkə.
-	Əbıni, əbıni ha merdəa. Hejo deəçəy piyəy bıəbe. Isə tikəy noz kardedə. Rozi bıəbe.
-	Çok, bəvədə az bışum. Peşo qəp bəjemon.
-	Çokə ro, merdə!
Huseyn bəqi kəy xıyzon həmə əştəbe. Huseyn bəqi piyedəşbe tikəy nun bəhə, bışu bə şəhər.
Həşimən şəninbe bə şəhəri kənoədiyon nəve. Zulfiğor həkim çəsədə bə Əhmədi diyə karde oməbe . Əy epuştşe çı Əhmədi yarəon, dəvo doşe bəy. Humay bə şəvi dırozi Əhmədi paliyobe i qəm diyəro bənıbe çəyku. Zəhrabəqim xanımi bəy votşe:
-	Kinəli, bışi tikəy nun bəhə.
-	Ne inə, vəşi nime.
Zəhrabəqim xanım bə həkimi votedə:
-	Doktor, bı kinə qıləy sıxan bıvotən. Jıqo nıkə. Zinə rujiku hiçi hardəni. Jıçiy nəhə, əvən noxəş bəqıne.
-	Zəhrabəqim xanım rost votedə kinəmo. Bə Əhmədi ğəyği mande lozime. Bəy diyə karde ro bəpe tı zunin bıbuş. Nun bəhə. Vəşi məndın.
Humay evə jəşe ıştə sə, votşe:
-	Çok doxdur. Baham.
Bi dəmədə Əhmədi qədə-qədə okardşe ıştə çaşon. Humay ımi vindecəği de şoy votşe:
-	İnə, diyəkələ, Əhməd bəştə oməy.
-	Ve şukur, çımı balə. Məsdəş əməni?
-	Əhməd, məsedəş? Azim Humay.
Zulfiğor həkimi çəvonku xahişış karde ki, tam bıjənon. Əhmədi norohət nıkən. Əhmədi qədəy lovnışe ıştə lıputon, “Sara” votşe, ijən ıştəku şe.
Humay yamən tarsəy. Bino kardıe zupurədə bəme.
81
 
Həkimi aşmardşe çəy nəbz, votşe:
-	Norohət məbi kinəmo. Əv hıte. De Xıdo koməqi çok bəbe. Səbr bıkə. Iştə hardeyən yodo beməkə.
Peşo həkim əşte səpo, de Zəhrabəqim xanımi beşe bə beton. Asbardşe ki, bəvon doə damunon vaxti- vaxtədə bə Əhmədi bıdən. Həkimi okardşe kəybə bə beton beşu, Mayor Pavloviçi dəkuyəşe əv, dəşe bə dı- lənton. Zulfiğor həkimi jıçiy nıvotşe, beşe şe. Zəhrabəqim xanım Mayori kardə hərəkətiku rıkin be. De rıki votşe:
-	Im çı ıştənbəsətiye. Şımə kişon dəfırsedəjon bəçmı kə. Qin bıbən çımı kəo!
Çəy kinə Sara oməy bəçəy yod, lap ıştəno beşe, jəşe zikkə:
-	Bı dəyğə rədbən, ısə şıməni bəkıştem. Beğıryət.
Mayor Pavloviçiyən jəşe zikkə, votşe:
-	Kıve Huseyn, kıve əv? Əv ıştə əməli cəvobi bəste.
Huseyn bəq de Həşimi zalədə nəfo hardəbin. Hay
kuy məsencəği, beşin bə əyvon. Huseyn bəq Mayori vindencəği, jəşe zikkə:
-	Iştı çı ko heste ıyo?
-	Tı bəştə kardə koy cəvob bədoş. I koy jıqo əhaştnim.
-	Tı çiç votdəş zə, beşərəf? Beşi çımı kəo, ısə ıştı mardələş bebəşe çığono.
-	Çımı zoa bə dard tı noə. Çımi cəzo bəkəşeş.
-	Çı zoa? Çiç votdəş?
-	Iştəni bə səfeyəti mənə. Bıdə Nikolay bəştə bo. İqlə iştı nomi bıvoto. Tıni bə dınyo ome pəşimon bəkam. Şımə hələ mıni zındəniyon.
-	Maştə-maştə mıni ıştəku beməkə. Divnəsıpə. Çımı kinə oqordın!
-	Iştı kinə ni. Mardə.
Imi votepeştə Mayor beşe bə beton. De ğıyzi penışte
82
 
bə asbi, tojneşe şe. Huseyn bəq dəvarde bə zal. Həşim bə sə dəşe ki, ko çıvrədəye. Hiçi nıvotə tam-tamijə oməy ıştə pə paliyo. Huseyn bəq nışte kreslosə, okardşe ıştə diyənon, ıştən boştə votşe:
-	Imi çiç votşe sənırəsəym. Çiçış piyəy çəməku? Çı zoa, çı jəy?
Peşo dimış qəte bə Həşimi, xəbə səşe:
-	Həşim, tı bı həxədə jı çiy zındəş?
-	Ne pə, xəbə nime.
Huseyn bəqi pesuəşe dast bəştə bığon, şe bə fik. Berdəm Zəhrabəqimi sədoş məsəy. Rərə qarde diyə kardşe. Zəhrabəqim xanım nıştəbe kreslosə, bəmedə- be. Huseyn bəqi rərə xəbə səşe:
-	Çiç be, jenə?
Zəhrabəqim xanım bəme-bəme:
-	Əy çımı kinə mardeyış vote. Əvşon kıştə.
Ijən dəmande bəme. Huseyn bəqi əy sokit kardero votşe:
-	Jenə, əy ğəsto votşe. Iştı kinə səğe. Ğıyziku jəqo votşe. Norohət məbi bı nezono kinə ıştı paliyo bəbe.
Peşo əşte səpo. Beşe bə beton. Həşimən deəy beşe. Surəyya pemandəbe kəybəsə, bəvon quş doydəbe. Çəy pə şecəği oməy ıştə moa toniku.
83
 
ÇORDƏMİNƏ POA
Çoştəsəbe. Canqəmiyonədə hakəsə deştə koy məş- ğolbe. Həşi yamən sutedəbe. Xəcicə xalə bə Ruşinə votşe:
-	Ha Ruşinəa, bışi bo kijon ov ekə, yəvonon təşi mıncır bin.
-	Çok, inə.
Ruşinə beşe bə beton. Peqətşe ovtovə. Oməy çı kijon paliyo. Çəvon ovə ğabon hışk bıəbin, pur kardşe əvon de ovi. Kijon həmə vitin çı ovə ğabi səpe, si coni ovşon harde. Ruşinə bəvon bə təmşobe. Berdəmədə diyəroə- də qıləy soğnə çiyəy. Kiysə bəy nez bedəbe. Ruşinə oməkəsi çok vinde zındənıbe, həşi eqındəbe bəçəy çaş. Həmon odəm nez be bəy. Ruşinə zınəşe əv. Əv əçəy dayzoa Cəmolbe. Cəmol nızım, tikəy kokə zoabe. Ve qonə xosiyətış hestbe. Tikəy teləzıvonbe.
Cəmol nez be bə Ruşinə, səlom doşe. Cəmoli xəbə səşe:
-	Çı Xəcicə bibi kinə tınij?
-	Ha azim.
-	Oxominnə səfə tıni vindeədə qədəlibij. Ve dəqişbəj. Nıznəme tı.
-	Tınən qədəlibij. Azən nıznəme tı.
-	Az ənəən qədəli nıbim. Bibi koncoye?
-	Kə dəy.
-	Bışum əy bıvindom.
Əv dəşe bə kə, bə Xəcicə xalə, Şərəboni nənə səlom doşe. Xəcicə xalə votşe:
84
 
-	Xəş oməş, çımı balə. Çoknəyij?
-	Çokim bibi. Roy tikəy oğandje.
-	Tikəy ıştə dinci bıstən, çok bəbej
-	Həşi odəmi sutdə. Sardov heste?
-	Ço ni. Isə bəvardem.
-	Bibi, boçi bəştə əziyyət doydəj, kinə bəvardeyəni.
-	Çı əziyyət, ısə bəvardem.
Xəcicə xalə bo Cəmoli vardşe ov. Cəmoli peşoməşe, peşo xonədə şe bı sə-bə sə. Xəbə səşe ıştə bibiku :
-	Sərxan çiç kardedə, Koncoye?
-	Şəhərədəye. Vıjorədə ko kardə. Imruj bome.
-	Hmm. Lap çok.
Ruşinə dəvarde nışte ıştə nənə tono. Cəmoli ome, hiç bəçəy xoş noməy. Fik kardəbe, Xıdo bəzne çand ruj bəmande çəvon kədə. Cəmol nəvdəbe xonədə, yo-vəy diyə kardəbe. Hərdəm bə Ruşinə diyə kardəbe, ijən bə xonə çaş novnedəbe yaən çı pencəku bə so diyə kardəbe. Omeku dı dəyğə dinc nımande. Əçəy yo-vəyo nəve, bə Ruşinə bevəc təsir kardəbe. Ruşinə əşte peqətşe qezı, şe bo kaqon loni rıte. Isə əv bo har koy karde rozibe, iqlə Cəmoli sıfəti nıvindo. Ruşinə dəşe bə lon. Əvrə rıte-rıte Həşimi fik kardəbe. Bə dıvobe ki, Həşim rə bo, hiç nıbo nomə bınvışto.
Həşimsə şəhərədə boştə hovə nəvdəbe. Əv çı şəhəro beşe, şe budi urusə ambon səmtədəbə qədə diy tərəf. Mıddəti şe bəpeşt, oməy rəsəy bə Sara oqətə di. Roədə kiy vindəbe, ıştə hovə soəx kardəbe. Uruson bı diy ome-nome xəbə səydəbe. Çəy xəbəsə odəmon “hiç kəsmon vindəni” votedəbin. Bı vaxti çı Sara mandə kəy soyb bə ru bo ovi şəbe. Oqardeədə Həşim bəyən rast omedə. Həşim çəyku xəbə səydə:
-	Az boştə hovə nəvedəm. Urusə soldaton əvşon vı- ğonəy niyo kardəşone. Şımə jıçiy məsəonni ya vin- donni?
85
 
Jen tarsedə. Cəvob doydə:
-	Ne, hiçi məsəmni.
Peşo jen co bedə çəvonku şedə bəştə kə. Çəy bo ovi şe vində Sara, çəy əğlon bə zıvon qətedə. Əvon bo kəybə okarde rozi bedən. Əğlon qədəlibin. De təri bə- yəndı koməq bedən, kəybə çəftə okardən. Sara çı xonəo beşedə, əvoni maçə kardə. Beşedə bə beton, piyəşe bıvito, kəsoyb dəşedə bə dılənton, əy vindedə. 1 tono betonədə Həşimi boştə hovə nəve, i toən Sara çı xonəku beşe jeni lap bə vəlvələ eğandə. Əv rərə qətdə çı Sarə kəşi dənoydə bə kə, kəybə jəydə. Sara bəmedə:
-	Vadə mıni!
-	Mıni bıbaxş! Əncəx əy karde əzınim.
Həşim mıddəti bə diy nəvedə. Bəçəy nav beşəkəsiku soəx kardə. Əy “vindəme” bıvot bedəni. Qırd pəşimon oqardə bə dumo.
Mayor Pavloviç ıştə zoa Nikolay bəştə ome çaş kardə. Şəhəri ən çokə həkimış vardəbe. Həkim Nikolay mualicə kardəbe. Tikəy dəvardə bəpeşt Nikolay bəştə oməy. Rərə Mayori vanq kardedən. Mayor Pavloviç omedə ıştə zoa toniku, xəbə səydə:
-	Ki kuəje tı, çımı zoa?
Nikolay tikəy şe bə fik, votşe:
-	Şəvbe nıvindıme, pə.
-	Huseyn bəqbe, ya çəy zoəbe?
-	Zındənim pə, hiçkim nıvinde.
-	Çok. Çiçsə bəştı yod oməy, bəmı bıvot.
Nikolay piyedəşbe ıştən Həşimiku ıştə xısusi bıstə- no. Bı səbəb bəştə pə nıvotşe.
Həni şəv bedəbe. Bo Ruşinə vaxt hiç şedənıbe. Im- rujnə ruj boəy bə sori tobe. Əy piyedəşbe vaxt rə də- vardo. 1qlə piyəyış əvbe ki, Cəmol çəvon kəyku rə bışu. Xəcicə xalə şanqonə hozı kardedə. Xəyli vaxt dəvarde, Rəcəbə day çı hiyo oqarde bə kə. De Cəmoli dast
86
 
qətedə. Ləzi deəy sohbət kardə. Cəmoli qəpjəmon, ıştə- ku rozibe, bə Rəcəbə day xoş omedəni. Ləzi dəvar- dəpeştə, Sərxan omedə. Xəcicə xalə surfə hozı kardedə. Ruşinə bə Cəmoli hisob bə surfə nez ve omedəni. Xəcicə xalə ıştən surfə hozı kardedə. Həməkəs şanqonə hardedə. Cəmol ijənən ıştə telə zıvoni dinc oqətdəni.
-	Imruj çımı lyo beyku fik doydəm, kəy kon həmə bibi kardedə. Məvuji çı bibi kinə kıvıle.
Ruşinə damə bedəni, əncəx rıkiku çəy dim sı bedə. Rəcəbə day damə bedə:
-	Çımı kinə Şahzodəye. Kədə hejo bəştə moə koməq kardə.
Peşo Cəmol bə Sərxani votedə:
-	Maməzoə, ımruj bə ruji dırozi kədəbim, behovsə- lətiku dılım bə siyo şe. Çaşım karde, tı boj, tikəy bə diy bınəvəmon.
-	Bəbe, harde bəpeştə bənəvemon.
-	Lap çok.
Əvon şanqonə bəpeşt beşin bə nəve. Cəmoli piyəşe bəleti okə, çı illovi çarə kardşe, əçəy çəmış nıznəy. De rıki:
-	Im boçi obedəniye?
-	Bıdə az okəm.
Sərxani okardşe bəlet. Cəmoli de kini votşe:
-	Çımı yodədəye, i-dı sor çimi bənav omeədəən ı bəlet jıqobe. Detbin bı vaxti hələn tumo kardon ni.
-	Tumo bəbe dayzoə, tumo bəbe. Bışamon.
Sərxani Cəmolış barde bə diy nəve. Dıkəsi nəvəyn bə
diy, dukoni vədə nıştin. Şəvbe, bə hisob əvon bə ve vırə nınəvəyn. 1 mıddət dukoni vədə nıştebəpeştə oqardin bə kə. Bə kə oqardeədə Çı Kəlbo Xansıvo kəy vəyku dəvardəbin. Sərxani dıli puri qıləy ah kəşəşe. Cəmoli xəbə səşe:
-	Çiçsə bıə, Sərxan?
87
 
-	Nee, hiçi bıə ni.
-	Ğəribə diyə karde bı kəy. Çiki kəye ım?
-	Im çı Kəlbo Xansıvo kəye.
-	Yolə odəme?
-	Diy ən yolə ərbob əve.
-	Haa.
Xansıvomon kədə norohətəti hestbe. Əvon çı Zəhra- bəqim xanımi kinə Sarə qinbey xəbə ımruj məsəşonbe. Zibər xanım ve norohətbe. Xəbə bə dı-sı dəyiğə kəy ğollığəkon arədə pevılo be. Im xəbə çı Səkinə pə, Məmmədə dayən məsəşbe. Əv bə kə omeədə çı əğə kədə məsə xəbonış boştə xıyzoni votşe. Səkinən ımi məsedə. Piyedəşe maştəvo ımi hukman bo Ruşinə bıvoto. Həşimi həxədə xəbon bo Səkinə ve mərağınbe.
Lankonədə Həşim ijən qırd oqınyə holədə bə kə oqardə. Imrujnə rujjən ve qon dəvonyəbe. Bə ruji dıro- zi kənoə diyonış ələk-vələk kardəbe, əncəx xəyrış bənıbe. Əv bə şəv bə kə oqardedə. Bə kə dəşeədə. Vin- də ki, kədə ğonəğon hestin. Çəy bibi Nəcibə deştə kinə Səray çəvon kədəbe. Əv dəvardedə bə dılə, bəştə bibi iyən bə Səray səlom doydə, nıştedə. Səray votedə:
-	Bəçmı daykinə sə oməyon məsəme, bə çımı dıli qıne. I xəbə məseku bəmedəm. Bə Xıdo dıvo kardəmki, rə pəydo bıbu.
Çəy moə Nəcibə xanımi votşe:
-	İnşallah pəydo bəbe. Çımı boə ımi jıqo əhaştni. Sara hukman pəydo bəbe. Çı koməqəti lozime, bə Musa bəqi bəvotem, əv dasto oməy bəkarde.
Səray damə bedə:
-	İnə, Həşimən ve əzob kəşedə. Hələ diyəkə bə çı ruj mandə. İcozə doə bəbəy ıyo əmandim, bəvon koməq əkəym.
-	Çok, çımı kinə. Iştı day kəye, piyedə bımand. Əm- ma maştə az oqardəninim. Çı Tifliso Musa bəqi ğonə-
88
 
ğon oməninin.
-	Çok, inə. Az bəmandem, çı koməqəti lozimebu bəkardem.
Həşim əşde səpo, votşe:
-	Ve səğbi Səray. Bibi, tınən ve səğbi ki, vaxton pəydo kardə, oməş. Bışum bunim Əhməd çoknəye.
-	Hiçəkəni, dayzoə.
Həşim beşe çı xonəku, şe çı Əhmədi paliyo. Əhmədi hol şe-şe çok bedəbe. Həkimi votəyo inşallah bı nezonədə dırıst çok bəbe. Həşim ıştə boəku hol-əhvol kardedə. Çiç bıə, həmə boəy qəp jəydə. Əhməd votedə:
-	Şinə bo, səbım rəsdəni, kenə bəştem qıləy ko bəkam. Çan ruje Saraku jı xəbə ni.
-	Hovsələkə, boli. Az dastoməy kardəm. Bı nezono pəydo bəkamon. Bətı hələ mualicə lozime. Sıxan doydəm, har çiy çok bəbe.
-	Məsəme Nikolayşon zımbıniyə. Çə əclofi dərsi bədom.
-	Ha kuəşone. Iştənən yamən zımbınəşone. Iştısən bevəcə holədəye. Hələ ve bəştə əvoni.
-	Ki kardəşebu, çok kardəşe.
-	Tı ıştə dinci bısən boli. Az ijən bomem bəqınem. Bışum hələbunum çımı pə koncoye. Kədə nıvindıme.
-	Çok, bilə.
Həşim peşo beşe bə beton. Şe bə ğonəğə çaşmə, Zəhrabəqim xanım vəyo nıbe. Peşo şe bəştə moə xonə. Kəybəş kuəy. Zəhrabəqim xanımi okardşe kəybə. Həşimi xəbə səşe:
-	İnə, pə hələ oməni?
-	Ne balə, hələ oməni. Həni şəv bedə.
-	Az beşum bə şəhər.
-	Bışi, balə. Ve norohətim.
-	Norohət məbi, inə, bəşem pəydo bəkam ıştə pə. Şəhərədə bəbe.
89
 
Həşim tadibəsə kəo beşedə. Penışdə bə asbi dəro qınedə bə şəhər. Bə roy dırozi bı ton, bə ton çaş nov- nedə, əmma bə Huseyn bəqi rast omedəni. Bəçəy və beşəkəsonku soəx kardə, əmma “vindəme” bıvot nıbe. Həşim norohət bedə. Şəhərədə bəştə zınə vıron nəve- də. Hiç vırədə nıbe Huseyn bəq. Mıddəti nəve peştə şəhərıjonədə i kəs votdə ki, Huseyn bəqış çoştəsə vindəşbe, əv çı şəhəro beşəbe, budi vişə şedəbe. Həşim fik kardə ki, bo bəkə silahi peqəto, bışu bə vişə. Bə kə oqardeədə diyəroədə vində ki, çəy pə şedə bə kə. Rərə tojnedə asbi, nez bedə bəy. Xəbə səydə:
-	Pə, botı nəvdəbim. Koncobiş?
-	Hiiç balə, ko hestbe.
-	Bəmı votşone budi vişə şəş. Bə şəv bə vişə əşınin. Bı vaxti vəyo çiç kardəbiş, pə?
-	Balə, az çoştəsəyku vişədəbim, Bo Ğoççəğə Məliki dastə nəvedəbim.
-	Əvon boçibe?
-	Əvon quldorin, çəvon ruj vişədə dəvardə. Bə çokə pul bəmə koməqbe əzninn.
-	Pə, bəvon bovə karde əbıni.
-	Zındəm, əmma ısə beçarəmon. Ve nəvəym, oxoy pəydo kardme əvon. Əvonən bə çəmə sə oməyonku xəbəşon hese. Ve yolə məbləğədə puljon piyəy. Az deştə tikəy ğızıl peqətəmbe. Dome. Əmandəyən bə vəc oməpeştə bədom.
-	Çıbıznom pə, bo çəmə səy bəlo nıbun.
Həşim deştə pə bə kə oməyn. Zəhrabəqim xanım beşe bə çəvon və.
-	Konco bişon bəq? Ve norohət bim.
-	Norohət məbi jenə, həni kədəmon.
-	Saraku xəbə heste?
-	Ne, ni. Tıləy ov bıdə. Yamən oqınyəm.
-	Isə bəvam.
90
 
Huseyn bəq səlom doydə bəştə hovə. Ləzi sohbət kardə peştə har kəs bo hıte şedə.
1 rujən jıqo orəxedə. Həşimən şedə olxartdə ıştə vırədə. Bərk oqınyəbe, stressiku lap çı dasto şedəbe. Ve dənıvarde, han bardedə əy.
Ruşinə ısəboy şanqo hıte zındəni. Cəmoli çəvon kədə be, bəçəy rık omedəbe. Çəyku zəhləş şedəbe. Ve norohətbe. Çımi oxoy çoknə bəbe, əy zındənıbe. Bəştə pə-moən ğəti etiraz karde zındənıbe. Zındənıbe vote, piyedəmni Cəmol. Imoni həmə fik karde-karde hani barde əv.
91
 
PONZƏMINƏ POA
Ruj obəy. Ruşinə əşte. Əncəxən əşde həvəsədə hiç nıbe. De təri əşdə, ıştə səy randə, pəlu edoydə bəştə sə. Çəy inə əştəbe. Səlom doydə bəy, bo surfə oğandero bəy koməq kardə. Hejo çoknə surfə hozı be, Cəmolən əştedə. Omedə səlom doydə, nıştedə bə surfə. Surfədə tənuə nun, ruən, pəni iyən şıt hestbe. Cəmoli peqətşe şıt, i ğurt peşoməşe, votşe:
-	Bibi, az pəni hardənim. Bo harde co çiy heste?
-	Co çiy? Moğnə hardedəj, bibi bıpato botı?
-	Ha hardəm.
Xəcicə xalə şedə moğnə vardedə. Bə kiyə diyə kardə. Kiyə evəşəbe. Ruşinə bo çilə vığandə. Ruşinə çilə vardə, Xəcicə xalə kiyə sənoydə, moğnon patdə, vardə bə surfə. Cəmol i tikə hardəpeştə:
-	Bibi, ım sese.
-	Vay yodom beşə. Ruşinə, çəğono nemıki bıdə bə Cəmoli.
Ruşinə nemıki doydə bə Cəmoli. Peşo omedə nışte- də bə surfə. Nəfo harde bəpeşt Sərxan şedə bo mol qır- də karde. Rəcəbə dayən hozı bedə de Nurxani, şedən bə hi. Cəmol çəvon şe vindedə, votedə:
-	Bibi, daymon həni şen. Az bı ruji dırozi kədə çiç bəkam?
-	Zındənimki balə. Boğədə bənəvej. Norohət beyə- də bebəşej bə di. Diyədə çokə vıron hestin. Iştə fiki obəqətej.
-	Hiçəkəni, de jışe məşğul bəbem.
92
 
Ruşinə peqətşe ovdon, şe bə honi. Roədə bə Səkinə rast oməy. Əvon ivrədə şen bə honi, oməyn. Səkinə Ruşinəku co be oməy bəştə kə. Okardşe bəlet, hejo bə dılə dəşu, berdəm çəy pə çı Həşimi hovə həxədə votə- yon bəçəy yod oməy. Piyəşe rərə ım xəbə bə Ruşinə bırosno. Əv oməy çəvon bə kə. Bı dəmədə Cəmolən soə- də nəvedəbe. Səkinə dumotono sədoş karde Ruşinə:
-	Ovşom!
Ruşinə odyəsəy bə peşo, cəvob dose:
-	Çiçe, ha Səki.
-	Yodom beşe bətı bıvotom
-	Çiç?
Hejo bı dəmədə Cəmol oməy budi bəvon. Səkinə əy vindencəği xəbə səydə:
-	İm kiye?
-	Çımı dayzoa.
-	Haa.
-	Çiç votdəbij kinə?
-	Aaz?
Cəmol oməy çəvon paliyo. Səkinəku xəbə səşe:
-	Tı kiij?
-	Az de Ovşomi həmrom, həmən həmsiyəmon.
-	Haa.
Peşo Cəmol bə Ruşinə votedə:
-	Honi tojə ov, sardon bəbe. Bomı tikəy ovdoğ ho- zıkə. Həvoən boxore, çımı dıli yamən piyəje.
Səkinə :
-	Çok, Ovşom, az bışum. Peşo qəp bəjemon. Səğbi.
-	Səğbi.
Ruşinə şe bə kə, hozı kardşe ovdoğ, vardşe doşe bə Cəmoli:
-	Peşomən.
-	Ve səğbi!
Ruşinə etyot kardışe ki, Cəmol əy bə sıxan nıqəto, rərə dəvarde, şe bəştə xonə.
93
 
ŞONZƏMİNƏ POA
Jıqo dı-se ruj dəvarde. Cəmol dı rujən mande çı Ru- şinəmon kədə. Peşo pəşi qətşe boştə kəy, oqarde. Çəy bə kə şə ruji Ruşinə ve şobe. Tərsətiku Səkinən şəbe bə hamsiyə di, bəştə bibi kə bə vəyə. Çə rujiku əvon vindəşonnıbe yəndı.
Ruşinə Lankonədə bə Həşimmon sə oməyonku be- xəbəbe. Da ruj əbiy, Həşimiku nomə bəçaşbe. Maştəvo əştedə şedə bə honi, kəy kon yətonə kardedə, intasi ruji dırozi çaşbərobe. Rujon dəvone-dəvone fik kardə ki, Həşimi çı yodo bekardəşe əv. Iştəni qınokor hisob kardə. Bə hisob qıno vindedə ki, bovə kardəşbe bəqi zoə diyovıjə kinəş bəpiye, bəy ıştə dıli obəkarde. Fik kardə ki, Həşimi bə dast dənoəşe əv. Əncəx ijənən de umi çaş bərobe. Həni bənə sıftənə boğədə şoyə nəğmə handənıbe. Bə Cəmoli şe həxədə, çəy moə ha səfə sıxan okardeədə, əv hiçi vote zındənıbe.
Diyədə bə tojə xəbə nıbe. Har çiy bənə sıftənəbe. Rəcəbə day bənə hasəfə bə hi şe-omə kardedə. Xəcicə xalə de kəy kon məşğol bedə, hərdəmədə bə Rəcəbə day koməq kardero deəy bə hi şedəbe.
De urusonən jı işkili bıənıbe. Cəmoti dılədə bə uruson əleyhi qəp jəy səbəbədə Məlo Dadaşşon qətəbe. Peşo diyovıjon xısusən kətto Ğəzənfəri sayədə perəxəbe.
Zibər xanım haruj bəştə hovə nomə nıvoştedə, Sarə soəx kardedə. Əmma ha səfə nomə cəvobədə Sarə hələn pəydo nıbey handeədə ve bevəc bedəbe. Çəy zoə
94
 
Ğafərən şəbe bə Lankon, bə Həşimi koməq kardəbe.
Huseyn bəq de Həşimi hələn deştə odəmon bo Sara nəvedəbin. Əmma pəydo karde zındənıbin. Şəhərədə həni ə vırə nımande bəvrə nınəvon. Zəhrabəqim xanım ha ruj boştə kinə bəmedəbe. Rujon dəvarde-dəvarde umiş siyedəbe. Əhmədən qədə-qədə çok bedəbe. Sara hələn çə vevə jeni kədə dustəğbe. Şəhəri odəmon həmə bı həxədə sıxan kardəbin. Cəmoti arədə cur bə cur şayonən nəvedəbin. Zəhrabəqim xanım çı insonon votəyon hayədə nıbe. Əçəy iqlə piəyış hestbe, kinə pəydo bıbu.
Sərayən hələ Həşimmon kədəbe. Ha qirəvədə bə Həşimi nez bedə. Bəçəy ğəyği mandedə, çəy dığğəti bəştə okırnedə. Əmma Həşimi sə de hali ğəziyyə də- puşəbe. Bəy fik doydənıbe. Həşim fik nıdən kənoə- dəkiyon ımi hiss kardəbin. Həni şayonən novnedəbin. Şayə nəvedəbe ki, quya Huseyn bəq ıştə hovəkinə bo Həşimi bəste. Səray ım votəyon hərdəmədə məsedəbe, əmma norohət bedənıbe, hələ bəçəy xoşən omedəbe.
Həşim şanqone hıtedənıbe, boştə hovə nəvedəbe. Hovə pəydonıbe çəy holi qon kardəbe. Yamən ğıyzin bıəbe. Əhmədi noxəşi əçəy konış dırıst bə çətini eğan- dəşbe. Əv həm boştə hovə nəvedə, həmən pə konədə bəy koməq bedəbe. Ənədə qonə kon həmə çəy qıyə- dəbe. Jıqo ğəziyyon dılədə Ruşinə bə yod omedənıbe.
Huseyn bəq həni zındənıbe çiç bıkə. De quldoron əhd dəbastedə, bə kinə pəydo kardəkəsi mıjdəvoni vəd doydə, hətta bə Qubernatori Mayor Pavloviçi həxədə şikoyət nıvıştedə. Əmma çı hiç qıləku foydə bedənıbe.
Mayor Pavloviçən ıştə nəsətiku qardedəni. Piyedə- nişe Sara bə dumo oqırdıno. Çand kərə Huseyn bəq əçəyku çı Sara vırə xəbə bıstənoən, hiçi votəş nıbe. Çəy zoa Nikolayən qədə-qədə çok bedəbe. Çəy piyəy əv- beki rə çok bıbu, Həşimiku ıştə xısusi bıstəno.
95
 
Sara hələn çə vevəjeni kədəbe. Urusə soldaton haruj omedən, hardey vardən, Sara vəyo be-nıbe umiədə şedəbin. Sara ha ruj bə jeni lovə kardəbe ki, əy vadə, əmma ə jen bəy pemandənıbe. İntasi bəy çokən diyə kardəbe, bəy harde doydəbe, təmizə olət doydəbe.
Rujon jıqo dəvardəbin. Sara oqətə diyədə qıləy ovçi hestbe. Əçəy nom Kamilbe. Ovçi haruj bə vişə şedəbe. Bə vişə nışə rujonədə ənıştiy çı diy miyonədə qıləy barzə bəlelə doy bınədə. De diyovıjon mərağinə soh- bəton əkəy. Ve mərağinə hikayon qəp əjəniy. Odəmon hejo çoko əvindin Kamil nıştə çı bəlelə doy bınədə, dəbusat qırdə əbin bəçəy sə. İ rujən ovçiyə Kamil nıştəbe çə doy soğnədə ıştə dinci səydəbe. Ənəho dənı- varde odəmon qırdə bin vəyo. İjən pelovnıjone əv ki, mərağinə sohbəton bıməson. Əvən dəmande əğılətico bəçəy sə omə hodisə vote:
-	Az hırdənbim, haft-həşt sinnədə əbiym. Deştə pə bə hamsiyə di şəbim. Şımə zındəşon, çımı pə çokə ovçibe. İ kərə bə vişə şeədə mınjən deştə bardəbe. Jıqo be ki, bə kə tikəy di oqardimon. Əmə oqardeədə şəvbe. Sıxani rosti, bə şəv ro şe mınış torsınəbe. Əmma deştə pəbim, bə hisob rohətbim. Bə kə tikəy rə rəşe məğsə- dədə çımı pə bə ğəror oməy ki, çı vişə miyono dəvardo. Hejo roy nimə şəbimon, berdəmədə doon arədə qıləy siyo-siyo çiyəy. Şəvbe çok vinde bedənıbe. Berdəmədə bənemon i qit çaşə ruşinə bəmə nez bedə, piyedəşe çəmə səpe bo.Ve tarsəym. Bərk ıştə pəku dəçıkiyəbim. Həmon conəvə lap nezbe bəmə, ım qıləy potə neçibe. Səvaşte çəməsə. Pə ıştənış qin nıkarde, nizımış qəte, i qullə jəşe bəy. Bımi bovə əkənişon. Həmon conəvə qıne bə zəmin, peqarde be qıləy jen toyfə. Az bəştə çaşi bovə kardənıbim. Çımı pə ıştəni jıqo bardəbe, jıqo bızın adi qıləy çiy vində. Jeniku xəbə səşe:
-	Kovrəvıjiş? - Jeni vote: Səğbi ki, çımı conı roxne. -
96
 
lyən xahişış karde ki, çəyku hiçi xəbə mstəno. Imi votecəği çı çaşəva qin be.
Diy cəmati de məraği bə ovçi Kamili sə omə bı əhvo- loti quşjon doy. Kali kəsi bovə kardşe, kalikəsi vote, əzıni be jıqo çiy, jıqo çiyon nəğılonədə bedə. Bı dəmədə dıqlə urusə soldat bə di oməy. Dastədə zanbul, dəşin bə həmon jeni kə. Ləzi dəkəşəy, beşin şin. Im çı ovçi Kamili nəzəku nıqarde. Bəy şubhə oməy. Əncəxən ım şubhə bə dim nıjəşe, dəvom kardşe ıştə sohbəton. Ovçi Kamili bəvon cəvobədə votşe:
-	Şıməni sərəsedəm. Bə vaxti ımi deştə çaşon bıvin- domən bovə kardəm nıbe. Iştə pəku xəbə səmbe, əyən votəşbe ki, “Çımı zoə az ıştə yolə pəku məsəmbe ım. Votdəbinki Xıdo ve qınokorə jenon bə neçi peqor- dınedə. Jəqo jenon ıştə əğlon hıtvonə peştə, bebəşen bə beton. Bivaxti osmono bə çəvonsə neçiyə pust ebəqıne, əvon bə neçi obəqarden. Peşo ıştəku bexəbə bomen bə kə, ıştə əğlon baharden. Həmon jenon bə ruj inson bəben, bəşəv bə neçi obəqarden. Vişonədə kəvşənədə bo harde bənəve. Detbin bə vaxti ki, komsə ovçi bəy yarə bıjəno, bəvədə ə jen çı həmon bəloku pebərəxe.”
l kəsi xəbə səşe:
-	Berdəm çə qulləku neçi bımardo?
-	Ne, marde əzıni. Hiççi, nə qullə, nə ğəmə ə neçi kışte əzıni. Əncəx yarə jəy bəzne.
Im hikoyə ve bəvon xoş oməy. Bə ovçi Kamili “səğbi” votşone. Ləzi dəvarde, pevılo bin bəştə kəon. Ovçi Kamil doy bınədə mande cali. Odəmon şe bəpeştə əv bə həmon budi bə kəy de şubhə diyə kardəbe. Əv peşonnə rujonədə vindəbe ki, ha ruj qıləy urusə soldat omedə bə jeni kə. Sıftə bəy jıqo omdəbe, həmon jen çı royku beşə. Əmma ımruj ijən vindşe ki, dıqlə urusə soldat oməy vəyo, hiç da dəyğə dənıvarde, beşin şin. Imi bə şubhə dənoşe əv.
97
 
HAVDƏMINƏ POA
Ovçi Kamil çə həmon ruji maşdənə niyo be çə jeni kəy neziədə, dəmande əvoni çaş karde. Vindşe ki, ijən dıqlə urusə soldat, çəvon dastədə nun iyən co çiyon, oməyn dəşin bə kə, ləzi dənıvarde oqardin şin. Solda- ton şecəği əv qədə-qədə nez be bə jeni kəy. Edyəsəy bə so, soədə əğlon bə hənəkbin. Bə dızdi dəvarde kəy pencəku bə kəy dılə edyəsəy. Çı pencəku Sarəş vinde. Sara çı kəy kıçədə hıtəbe. Əy nıznoən, bə sə dəşe ki, ım kinə ıyo dustəğ oqətedən. Rərə çəğono diyəro be. Ovçi Kamili ruj de ov karde dəvardəbe, şəhəriku ve diyəro- be. Rujış ya vişədə yaən diyədə dəvardiy. Bə hiçki koy ebedənıbe. Bə hisobən şəhəri hali ğəziyyonku be xəbəbe. Jəqo bə nəbəy, əv əzniy ki, ım çı Huseyn bəqi kinəye. Əv omedə bə kə, bı həxədə bə jeni hiçi vote- dəni. Tarsedə çı zıvono sıxan pebəroxne, peşo uruson çəy səy bədojnen. Şəvi de fikir-fikiri hıtedə. Iştən bəştə votedə, əcəba ə kinə kiyebu? Ruj obedə. Ovçi Kamil omedə bə Sara mandə kə. Kənoku fik doydə, vində jen deştə əğlone. Qədə-qədə şedə çı Sara pencəku edyəsedə bə dılə. Sara oğobe, əv vindəki pencəku kiysə diyə kardedə. Sıftə tarsedə. Peşo qədə-qədə nez bedə bə pencə. Ovçi Kamili piyəşe oqardo bışu, peşo çəy fik dəqiş be. Nez be bə pencə xəbə səşe:
-	Tı kiş? Tıni ıyo boçi oqətdən?
-	Çımı nom Saraye. Az çı Huseyn bəqi kinəm.
-	Kom Huseyn bəqi? Lankonıjə Huseyn bəqi?
-	Ha. Çə Huseyn bəqi.
98
 
-	Vindənime ıştı pə, əmma məsəme çəy nom. Tıni ki oqətdə lyo? Boçi oqətdə?
-	Mıni Mayor Pavloviç lyo oqətdə. Da rujisən veye iyom. Şımə kişon?
-	Az çı diyom. Tıni iyo boçi oqətdəki?
-	Mıni boştə zoa səy pidəşbe, çımı pə nıdoşe. Əvən mıni de ıyo oqəte, ıştə xısusi səydə. Xahiş kardəm koməqkən. Tarsedəm, mıni bəkışten.
-	Az bətı koməqkəm, mıniyən bəkışten.
-	Şımə bışən bə xəlvəti çımı vırə bəçmı pə bıvotən. Mayor Pavloviç əzıni ki votəşe. Çımı pə bəşmə vevinə bəxşiş bədo. Xahiş kardəm.
-	Zındənim, zındənim. Az bışum. Çımı yo mande təhlukəyne.
-	Ve xahiş kardəm. Bomı bəboləti bo.
Ovçi Kamil diyəro bedə çəğono. Həmon ruji şedəni bə ov. Bə kə şedə. Jen xəbə səyədə, boçi nışiş, cəvob doydəni. Tam-tamijə nıştedə, şedə bə fikir. 1 tono bə kinə koməq karde piyedəşe, co tonoən tarsedə. Piye- dənişe de uruson bə interğə dəşu. Iştənən de urusə Mayori. Ve fikir-fikir kardepeştə bə ğəror omedə ki, bışu Huseyn bəqi ıştəni bıvindo.
Şanqo hıtedə. Maştəvo tan kardə ıştə talo, dəro qınyedə bə şəhər. Mıddəti bəpeştə omedə rəsedə bə Huseyn bəqi kə. Huseyn bəq kədəbe. Çəy odəmonədə i-di kəs soədə mandəbe. Əv nez be bəvon, Huseyn bəqış xəbə səy. Əvon votşone ki, Huseyn bəq kədəye, əmma ve oqınyə. Ovçi Kamili bəvon votşe ki, vacibə ko heste, bə hisob de Huseyn bəqi qəp jəninim. Huseyn bəqi odəmon çı koye xəbə səyədə, əv hiçi votedəni. 1qlə əy votedə ki, ve vacibe. Əvonən votşone, Huseyn bəqi çəysən vacibə konış heste əy ğəbul karde əzıni. Bışi, peşo boyş. Əv çənə ehandoən vanideşone bə dılə. De ğıyzi opırtiyəy bə peşo. Iştən deştə pıt-pıt karde- karde şedəbe. “Iminəni bəqon. Minən piyəme bəvon
99
 
çoki bıkəm. Bəbolətim omə bənəbəy boə kinə, hiç vaxti bımon koməq nəkəym. Vanıdışone. Bıdə bışun ıştən pəydokən ıştə kinə”. Oqarde, bə soy kəybə hejo nez bıbu, de Həşimi vəbəvə beşe. Həşim şəhəro bə kə oqardəbe. Çəvon kəyku de pıt-pıti beşə odəmi çəy dığğətış okırne. Nez be bə ovçi Kamili, vote:
-	Səlom ha daya. Şımə kişon?
-	Səlom. Ne, az şedəm bəştə ko, de jıqo odəmon koyım ni.
-	Çoknəyyəni, ha daya? Bı kədə ki bətı çiçış votə?
-	Hiçi, Huseyn bəqi vinde piyəme. Əy nıpiyəşe. Çəmə bəq oqıniyəbən. Bə dılə vanıdeşone mın.
-	Jəqo be əzıni, kiysə bəçəy kəybə bo, təylədast oqardo.
-	Tı çokono zındəş?
-	Az çı Huseyn bəqi zoəm. Şımə ıştə piyəy bəmı bıvotən. Az bəşmə koməq bəkam.
-	Az votmexo bəmı hiçi lozim ni.
-	Bəs boçi oməbiyon?
-	Piyəme bə Huseyn bəqi koməqkəm. Əmma az şedəm. Dəvard, bışum ıştə koy-sənəti dumo.
-	Çı koməq, ha daya? Xahiş kardəm ome səbəbi bəmı bıvotən.
-	Vindəm bə çokə odəmi oxşedəş. Diyəkə bətı vot- dəm, çımı bətı votəyon hiçki zınəni ni. Bəznen mıni- yən, çımı xıyzoniyən bəkışten.
-	Çımı çaşonsə, Day. Sıxan doydəm bə hiçki əvotnim.
-	Az ıştı hovə vırə zındəm.
Həşimi çoko məsəşe ım sıxan, hışk be mande. Bəştə oməy. Xəbə səşe:
-	Koncoye, day? Sarə konco vindone?
-	Qədə-qədə. Bəməsen.
-	Çok-çok. Sokitim. Bıvotən, koncoye Sarə?
-	Çəmə diyədə qıləy vevə jen heste, uruson əy çəy
100
 
kədə oqətdən.
-	Bışamon nişodən bəmı. Haydi rə bışamon!
-	Çok, bışamon!
Əvon penıştedən bə asbon, tojnedən budi ovçi Kamili diy.
Ruşinə bənə sıftə. Haruj şedə bə honi. Kəy kon yətonə kardə. Rujon dəvarde-dəvarde Həşimiku umiş siyedə. Isə əv bo olət şıştero bə ru şəbe. Olət şıştedə, arədə de saniyon pemandə səpo, erəxdə bə ovi bıni, bə fik şedə. Ən sıftə Həşimi lyo vində ruji ıştə fiko dəvondəbe. Purğıbo bedəbe. Şe-şe ə şinə rujon boəy tel bedəbin:
Erəxedəm tı dəşedəş bə çımı yod,
Fik mıku dast kəşdəni ki, kəşdəni!
Betı çımı dasto hiççi omdəni,
Çı eşği şəm vəşdəni ki, vəşdəni!
Bə yod dəşdəş, bə honi sə omedəm,
Bənə pozi livə zard bəm emedəm,
Umi siyə tıku şəv-ruj bəmedəm,
Ə, ruj yodo beşdəni ki, beşdəni!
Çı coəti kəybə jıqo rə məku,
Çəşon botı ənə bəmdən, bedən ku,
Im fələki çiçe pidə bəməku,
1 ruj rohət haştəni ki, haştəni!
Oləton şışte bəpeşt bə kə oqardəbe. De fikir-fikiri şedəbe. Jıqo bızın bı cıvonə moynə peştisə qıləy yolə ku noəşonbe. Bı dəmədə diy jenonədə qıləy nez bedə bəy, ıştə dasti jəydə bə Ruşinə ami. Ruşinə pelarzedə. Kam mande teşti ıştə səyku eğando. Edyəsdə bə peşo, vində ım çı penə kujəkubə avlodonədəye, Mina xaləye. Mina xalə votedə:
-	Kinə Ruşinə! Maştəku tıni vanq kardəm, boçi diyə
101
 
kardənij?
-	Aaz? Məsəmni.
-	Vay çand kərə vanq kardme tıı.
-	Bıbaxş dodo.
-	Hiçəkəni, balə. Imruj Munəvvəri nışonəye. Boyj- haa, çı yodo beməkəyj.
-	Dodo. Bəbe az nıvom?
-	Boçi, ha bala? Çəmə kəy ome piyedənii?
-	Pidəmeye, dodo. Oqıniyəme.
-	Hiçəkəni, balə. Bomej de kinon bəvotej, bəsıreş sıvık bəbej. Mətars, xalə bətı ko əvotni.
-	Neye dodo. Bə koy hisob votdənim.
-	Hukmanən boyj. Munəvvərən ıştı ome bəçaşe. Bışi hozı bıbi, boy. Bəştə moən bıvot, əvən bo.
-	Çok, Mina dodo.
-	Çok. Az bışum. Kədə kon emən mandən.
Əvon co bin. Ruşinə bə kə oqardedə. Bo şe hiç həvəsış nıbe, intasi məcburbe. De Mina xalə rast ome, əvoni bə nışonə vanq kardeyış votşe bəştə moa. Xəcicə xalə hozı bedəbe, bə Ruşinə votşe:
-	Zındəm çımı kinə. Tınən rə hozı bıbi, bışamon.
-	Çok, inə.
Ruşinə dəvardə bə xonə, bə nışonə şero hozı bedə. Iştə tojə oləton tan kardə, ıştə səy randə. Iştə pəlu edoydə, beşedə bə beton. Çəy moə əy çaş kardəbe. Xəcicə xalə bə Nurxani asbardşe ki, detbin çəvon oqarde hiççune nışu. Bımando çı Şərəboni nənə paliyo. Çəy nənə çiçış vote, əy bıkə. Imoni votə bəpeştə de Ruşinə şin bəştə avlodon kinə nışonə. Əvon şecəği Nurxan vitedə omedə ıştə nənə paliyo. Daston eğandə bəçəy qıy votedə:
-	Nənə, ha nənəa bəmı bızolun bıvotəni.
Nurxan ve şo bedəbe çəy nənə bəy bızolun bıvoto əvən pəydo bıkə. Ve dəçıkiyə peştə çəy nənə votşe:
-	Çok, balə! “Bə ruj beşedə məhol vəşedə”. Əv çiçe?
102
 
Nurxan de şoy şoy zikə jəydə:
-	Həşi.
-	Bəs əv çiçe? “Bə şəv, bə ruj ro kardedə, hiç oqındəni.”?
Bı səfə Nurxan cəvobi zındəni. 1 mıddət fikir kardə, ıştə səy tırnedə, votedə:
-	Nıznəme, Nənə.
-	Çımı balə, əv ruye.
-	Nənə, ijən bıvot, ijən bıvot.
De fəsoni Şərəboni nənə bızolun votedəbe, əvən pəydo kardəbe.
Bı vaxtonədə Həşim de ovçi Kamili şedəbin Sarə to- niku. Həşimi piyedəşe bə diy tikən rə bırəso. Ve behov- sələbe. Ovçi Kamili asb pibe, bə hisob rə-rə Həşimiku bə dumo mandəbe. Həşim mandəbe, əy çaş kardəbe. Həşim ve şoyədəbe. Həni umij hestbe ki, çəy hovə səğe. Əy peroxne bəzne. Oxoy əvon oməyn rəsəyn bə ovçi Kamili di. Ovçi Kamil diyəroədə nişo doydə çə vevə jeni kəy bə Həşimi, votedə:
-	Diyəkə, ə kəy vindəş? Bə kədəye ıştı hovə. Əncəx çığon jəqo az detı şe əzınim. Piyedənime uruson bız- non, ım xəbə az bətı rosnəme.
-	Şıməni bə sə dəşedəm. Ve, ve səğbən. Iştə hovə peroxnom, bəştə umuri dırozi bəşmə hurmət bəkar- dem. Az bışum.
-	Xıdo ovand bıdə. Bışi bıroxon ıştə hovə.
Həşim ovçiku co be, piyəşe bışu, ovçi Kamil əy sədo kardedə. Həşim dəmandə, oqardə bəy diyə kardedə. Ovçi votedə:
-	Bı vaxtonədə urusə saldaton omedən, Harde vardən bə kə. Çok əbiy ısə qıləy xəlvətə vırədə çaşkəş, əvon bon bışun, peşo peroxın ıştə hovə.
-	Ve səğbən.
Həşimi tojnışe ıştə asb budi bə kəy. Ovçi votəyış karde. Bə çaş nıçiəy, oqətşe asb, dəmande diyəro əvrə
103
 
çaş karde. Mıddəti bə peştə diqlə urusə soldati omey vindşe. Əvon dı-se dəyğə dıləntonədə mandin. Peşo beşin şin. Həşimi çəvon şey çaşış karde, peşo nez be bə kəy. Sıftə bə kəy qırdoy fik doşe, bə dıləntoni ediyəsəy. Vindşe ki, dıləntonədə əğlon nıştən nun hardən. Bəne qıləy jen bəvon nez be. Ə jen nışte çı əğlon paliyo. Həşimi zınəşe əv. Dı-se ruj çimi bənav roədə bəy rast omə jenbe. Əv de ğıyzi jəşe ləğe bə kəybə, okardşe. Dəvarde bə dılə. Jeni vindşe əv, tarsəy. Rərə dıvənqo qətşe ıştə əğılon. Həşim eçıriyəy:
-	Kıve çımı hovə? Kıve Sara?
Jen tam jəydə, hiçi votedəni. Sara dıləntono çəy sədo məsedə. Ve şo bedə. Zikkə jəydə:
-	Həşim! Həşim!
-	Iyom, oməym.
Həşim dəvardə bə co xonon nəvedə, qıləy edoə kəybə vindedə. Bə i ləğe jəydə arışdə əy. Sara ıştə boə vindecəği bəmedə. Həşim dıvənqo qətedə əy. Çaşonış pur bedə de asti. Votedə:
-	Iyom hovə, mətars.
-	Bıbə mıni çığon.
-	Bışamon hovə. İnə ve şo bəbe.
Əvon beşdən bə beton. Jen çoko vindedə Həşim Sarə bardedə, dəmandə bo lovə karde.
-	Xahiş kardedəm əğə, əy məbən.
-	Rədbi! Bə Xıdo lovəkə tıni kıştənim.
-	Əy bobəşon. Çımı əğlon bəkışten.
-	Qinbı çığon, jen!
Sara dıl sutedə boə jeni. Bə Həşimi votedə:
-	Boli, çı jeni qıno nişe. Əy məcbur kardəbin ki, mıni ıştə kədə oqəto. Bəy tars doydəbin. Iyo mandeku bəmı çəy bevəci bıə ni. Boy əvoniyən bıbəmon.
Həşim bəştə hovə xoto qınedəni. Votedə bıdə bon. Jen rərə ıştə əğlon noydə bə ərəbə. Şedə çı Həşimmon dumo.
104
 
HƏJDƏMİNƏ POA
Mıddəti bəpeşt Həşimmon omedən rəsedən bə şəhər. Şəhərədə jıqo bızın sığ şodoəşonbe bə vəzəxə çol. Həşimi Sarə vardey vindəkəson de sukuti bəvon təmşo kardedən. Kalikəson çəvon peşoku bə pıç- pıçbin. Nəhoyət əvon oməyn rəsəyn bə kə. İbrahimi diyəroədə çoko vindşe Həşim vardedə Sara bə kə, bino kardşe zikkə jəy:
- Sara oqarde, Sara oqarde.
Zəhrabəqim xanım ımi məsencəği rərə əştedə, vite- də bə beton. Kinə vindeədə dəmandə bəme. Bə çəvon və vitedə. Sarən bəştə moa və vitedə. Zəhrabəqim xanım deştə kinə kəş-bəqıy bedə, çəy çaş dimi maçə kardedə. Ve nəhoyət bəştə kinə umjən be. Ve şoy voyə məğombe. Əvon omedən bə kə. Kədəkiyon həmə bə Sarə və beşedən. Deəy dast-bəqıy bedən. Əhmədən əştedə ıştə vırəo bə Sara və beşedə. Həmə şoyədəbin. Zəhrabəqim xanım deştə kinə oməyn nıştin zalədə. Həməkəs qırdə bedə bə çəvon sə. Sarəku xəbə bıstə- non, çand rujbe koncobe, çiçon oməyn bəçəy sə. Sara sıftə əy amboədə, peşo çı qıləy jeni kədə oqəte. Bəçəy sə omə ğəziyyon həmə votedə.
Həşim ve şobe ki, çəy hovə kədəye. Ve dıroz dəkəşə norohətəti bəpeşt nəhoyət dılipuri əy nəfəs səşe. Əmma dıləntono əy qələn norohət kardə hiss hestbe. Isə əv çəy fiki kardənıbe.
Ruşinə deştə moa çı nışonəo oqardən. Səkinən deə- vonbe. Əvon nışonədə bəyəndı rast oməbin. Əv ıştə bibi kəyku oməbe bə nışonə. Roədə Xəcicə xalə
105
 
Ruşinəku xəbə səydə:
-	Çımı kinə bətı çiçbə? Nışonə bino beyku i kəlimə soyb nıbij. De kinon nıvote, nısırəyj, raxsı nıkarde.
Səkinə çəy sıxani bırnedə, bino kardedə ıştən qəp
jəy-
-	Həqiqətəne Ovşom, bətı çiç bıə be ımruj? Curibije nışonədə. Ənə vanq kardme tı bo raxs karde, noməyj.
-	Oqıniyəbim, behəvəsbim.
Xəcicə xalə:
-	Kinə Mina, Munəvvər rost sənibərəse. Jıqo bəzne, pəxıləti kardəj.
-	Eeeh inə! Çoknəy piyedəşone bıdə fik bıkən
-	Hiç çok nıbe.
Bə roy dırozi Xəcicə xalə de Səkinə qah nışonəku qəp jəydəbin qahən Ruşinə behəvəs beyku. Səkinə ıştə bibi kəy vəyə mərağin beyku sıxan kardəbe. Lankoni, Həşimmon kədə bıəyon dırıst əçəy yodo beşəbe. Hejo ha ıştəku qəp jəydəbe. Ruşinə tam-tamijə bəvon quş doydəbe. Nəhoyət oməyn rəsəyn. Səkinə çəvonku co be, şe bəştə kə. Xəcicə xaləmonən bəştə kə şin. Ruşinə bə kə dəşe, dəvarde bəştə hıtə xonə. Nışte pencə vədə, bə fik şe.
Ruşinə bə Həşimi yod dəşedənıbe. Əçəy fik hələən Lankonədə bıə hodison səbe. Sara ome xəbə bə pə rosnero odəm vığandşe. Huseyn bəq şəhərədəbe. Im xəbə jıqo de tovi bə şəhəri pevılobe, hiç odəm vığande etyoc nımande. Huseyn bəqi çı cəmati zıvono Həşimi Sara pəydo kardey xəbə məsəşe. Tadibəsə bə kə oməy. Dəşe bə kə. Vinde Sarə nıştə çı Zəhrabəqim xanımi tono. Sara ıştə pə vindencəği əşte səpo. Huseyn bəq ve purğıbo be. Nez be bəştə kinə əy dıvənqo qəte. Zəhrabəqim xanım ıştə çaşi aston oqəte zındəni.
Sara hali ğəziyyə boştə pə qəp jəydə. Sarə ım hikayə bə sə jəydə. Bə Huseyn bəqi ğıyz omedə, votedə:
106
 
-	Ə beşərəfə Pavloviç çimi cəvobi bədo.
Peşo nez bedə bə Həşimi. Votedə:
-	Çımı balə, Əmə bəpe bə xəbə vardəkəsi hurmət bıkəmon
-	Həlbəttə, pə. Az ım koy bə ro bənom.
-	Azən piyedəme əy bıvindom, çəy hurməti bıkəm.
-	Maştə ivrədə bəşemon bə çəvon kə. Əmma əy piyedəşe çəy nom sır bımando. Urusonku tarsedə. Əmənən çəy həxədə hiçi votəni nimon.
-	Jəqo bıbu. Çəy həxədə hiçki əzıni.
Zəhrabəqim xanım bəştə kinə ome şərəf çokə surfə
hozı doşe karde. Jıqo çətinə rujon bəpeştə iminnə kə- rəbe ki, xıyzon həmə ivrədə şanqonə hardəbin. Həni hə- məy dim sıredəbe. Xıyzonədə qıləy rohəti, şoyəti hestbe. Şəhəri cəmot qılə-qılə omedəbin. Bə Huseyn bəqi çaşi ruşini doydəbin. Bəçəy kinə pəydobe hisob şobin.
Şəv bedə həmə şedən bəştə kəon. Kədən har kəs şedə bəştə xonon. Həşimən omedə dıroz bedə ıştə yonqoədə. Oqıniyəbe. Iştə yəncənə noydə səy jiyədə, pencəku osmonədə bə astovon diyə karde-karde piyedəşe bıhıto. Osmonədə ovşom pokbe. Bəy diyə kardşe, dəmədə Ruşinə bəçəy yod dəşedə. Rərə ros bedə, nıştedə. Hiç ıştənən zındəni ki, ənə vaxti çoknə əv çı yodo beşə. Iştən bəştə votedə: Isə əv çımı həxədə çı fikir kardəbu? Isə əv mıni dıvuəvuj hisob kardə. Hə- xədəye. Oxo az bəy sıxan doəmbe ki, nomə bənvıştem. Həşim ıştə vırəo əştedə, qıləy vərəğ pəydo kardə, bə Ruşinə nomə nıvıştedə. Hali ğəziyyə nomədə bəy nıvıştedə. Həşim ıştəni baxşe zındənıbe, çumçıko əy bə Ruşinə sıxan doəşbe, əmma ve di nıvıştedəbe.
Ruj obedə. Həşimi xaləzoə Ğafər bə ro hozı bedəbe. Əv oqardəbe bə Canqəmiyon. Həşim əy dəro ğandeədə nomə doydə bəy. Xahiş kardə ki, əy bə Ruşinə bırosno. Ğafərən əy bə umi kardə ki, rəsencəği nomə bərosnem
107
 
bə Ruşinə. Peşo dəro qınedə.
Həşim dəşedə bə kə. Huseyn bəq əy vindeədə votedə:
-	Balə, boy bışamon. Piyedəme ə ovçi bıvindom.
-	Çok, pə.
Əvon bə ivrə kəo beşedən, piyəşone dəro bıqınon, nokonədə qıləy nez be bəvon, votşe:
-	Əğə bıbaxşən. Zinə deşmə odəmonbə ivrə qıləy je- nən hestbe de seqlə əğıli. Şanqo ıştə kədə oqətəmonbe əvon. Iştə həxədə hiçi nıvotşone. Isə əvoni çiç bıkəmon?
Huseyn bəq de maraği:
-	Çı jen? Çı əğıl? Kin əvon?
-	Pə, əvon demı omən. Çand vaxtbe Sara çə jeni kədə oqətəbə. Əmma çə jeni bı koədə hiç qıno nişe. Bəvon koməqkən.
Huseyn bəq bə nokə:
-	Imrujən bımandon şımə kədə, peş oqarde jı fikiri bəkardemon.
-	Bə çaş, Əğə!
Peşo əvon dəro qınin. Bə ovçi Kamili di şin. Bı də- mədə Kamil ıştə soədə izım ancedəbe. Diyəroədə çoko vindje seqılə asbo omedə, sıftə ve tarsəy. Peşo asbon nez beədə Həşimış zınəy. Çəy dıl oməy bə vırə. Huseyn bəqmon oməyn rəsəyn bə çəvon kə. Eşin çı asbo, səlom doşone. Ovçi Kamiliyən səlom doşe, dəvət kard- şe əvon bə kə. Əvon dəvardin, nıştin. Həşim daməbe:
-	Im çımı pə, Huseyn bəqe.
-	Ve şo bim, Əğə.
Huseyn bəqi noje ıştə dast çı ovçi Kamili amisə, votşe:
-	Şıməni vindeku ve şom. Çəmə kinə pəydo kar- deyədə bəmə koməq bişon. Şımə kardə çoki hiç vaxt yodo benibəkamon.
-	Çəmə borce, Əğə. Ve şom ki, bəşmə koməq karde
108
 
zınəme.
-	Həlbəttə kardone.
-	Azən Həşim əğəku xahiş kardme bı həxədə hiç kəs nızno. Vallah əğə. Az ıştəni ne, xıyzoni tarsi bardəm.
-	Bə sə dəşedəm. Iştı həxədə bə hiçki əvotnimon. Hiç norohət məbiş. Çiç lozim be, boy bəmə bıvot.
-	Xıdo şıməku rozi bıbu, Əğə.
Huseyn bəqi bekardşe ıştə cifo i kisə ğızıl, noşe çı Ovçi Kamili vədə, votedə:
-	Bəştı kardəyon əvəz ım qiləy qədə baxşəye. Imi çəməku peqət.
-	Əğə, vallah az ımi bə çiçisə hisob kardəmni. Bo çoki kardero kardme.
-	Zındəm, zındəm. Im qıləy bəxşişe. Peqət, tərsəti məkə.
-	Ve səğbən Əğə. Xıdo bəşmə koməqbu. Şımə çokə odəmişon.
Peşo Huseyn bəq əştedə səpo, votedə:
-	Həni əmə bışəmon, ijən ve səğbi. Kenə çiçsə lozim bıbu, çımı paliyo boyş.
-	Ve səğbən Əğə. Səğbən.
Əvon beşedən bə beton. Həşim nuşo doydə deştə vardə asbi bə Kamili, votedə:
-	Imən çımıku bətı bəxşiş.
-	Im, ım asb çı ğəşəne. Xıdo şıməku rozi bıbu Əğə. Hələ jıqo ğəşənqə asbım bıə ni.
-	Isə həni de asbi bışiş bə ov.
-	Ve səğbən, mı zındənim bəşmə çoknə minnətdor bıbum.
-	Əmə bətı minnətdorimon bə har çiy hisob. Ve səğbi.
Huseyn bəq de Həşimi co bedən Ovçi Kamiliku, omedən bə şəhər.
109
 
NONZƏMINƏ POA
Şəhərədə Həşim co bedə ıştə pəku, ıştə həmron vin- dero şedə bə dıyokəno. Huseyn bəqən bo şəhərədəki kon nəzorət kardero şedə. Həşim hejo çoko bə dıyo- kəno rəsəbe, vindşe çəy həmronədə dı kəs ənən vəyo. Əvon Həşimi vindencəği əştin oməyn bəçəy nav. Dimə- də norohətişon hestbe. Əvoni vindeədə bə Həşimi əy- yom be ki, lyo çiçsə heste. Evoəy çı asbo, nez be bəvon:
-	Çiçsə bıə? Norohət çiyedəşon.
Həmronədə qıləy:
-	Oxominə hodisonku məvuji ıştı xəbə ni.
-	Çiç bıə?
-	Zinə Qulu iyən Şahmarşon kuə.
-	Çoknəyyəni kuəşone? Ki kuəşe?
-	Çəmə zınəyo ım çə beşərəfə Nikolay koye. Tı Nikolay kuədə Qulu de Şahmari ıştı paliyobə.
-	Ha, ım çə beğıryəti koye. Əv çimi cəvobi bədo.
Həşimi piyəşe penışto bə asbi bışu, çəy həmron əv-
şon oqəte.
-	Bımand, Həşim. Ğıyzinə sədə ağıl bedəni.
-	Əv çimi cəvobi bədo. Az aşiş mande əzınim. Isə bəy nişo bədom, ıyo əğə kiye.
-	Səfe məbi, əvon soldatin. Bıpişone tıni bəkışten, hiçkiyən bəvon hiçi əvotni.
-	Az çəvonku tarsdənim.
Həşimi quş nıdoşe bəştə həmron, penışte bə asbi, tojnışe bə şəhər. Oməy bə kazarma. Nikolay de solda- ton vəyo mandəbin. Həşim evoəy çı asbo, nez be bə Nikolay, jəje mışt çəy sinəsə. Nikolay qıne bə zəmin.
110
 
Haykuy dəqıne. Soldaton Həşimşon jəy. Əv çənə çanq- bəyəxə beyən çəvon dasto perəxe nıznəşe. Həşimşon dənoy bə dılənton, həbsşon karde, bastşone çəy kəşon. Nikolay bəştə oməpeştə oməy Həşimi paliyo. Dı-se mışt jəşe əçəy bukəsə. Həşimi lıput tıpəy. Xuni pavərə doşe. Xəbə rəsəbe bə Mayor Pavloviçi. Əv oməy dəvar- de bə dılə. Nikolay Həşimi jəy vindşe. Oqətşe əv, votşe:
-	Bımand sınok!
Peşo okırnışe Nikolay bə kəno, votşe:
-	Nikolay, çı hodison bəpeşt, Huseyn bəqi kinə məsələ bomı problem be. Huseyni bə qubernatori şikoyət kardəşe. Bəmı nomə omə. Isə piyedəmni de Huseyni səbəsə bıbum.
-	Pə, ımi vindəniş?
-	Hovsələyn bıbi, sınok. Bıçmon koyən diyə bəka- mon. Əmma ısə ne.
-	Çok, pə.
Əvon beşin bə beton. Həşimi daston epuştə vəziyyə- tədə, ıştəku şəbe. Çəy sıfəto xun emedəbe. Im hodisə vindəkəson rərə şin xəbə doşone bə Huseyn bəqi. Ve dənıvarde, Huseyn bəqi bə rosnışe ıştən bə kazarma. Dəvarde çı Mayor Pavloviçi tono. De zikkə votşe:
-	Kıve çımı zoə?
Mayor Pavloviç əşte səpo, votşe:
-	Aşiş bıbən, Huseyn bəq. Ivrə boşmə şəhəri vıjor ni.
-	Mıni bə cıni asbi peməşand. Bıvot, kıve çımı zoə?
-	Iştı zoə həbs kardəbə. Urusə soldatış jə.
-	Vadən əy.
-	Məvuji şımə sərəsedəniyon. Əmə deşmə hıkmi ko kardənimon. lyo ğanunon hestin. Iştı zoə bəvon məhəl noənişe. Əv ıştə cəzo kəşəniye.
-	Vinde pidəme ıştə zoə. Tı bomı ğanuniku qəp mə- jən. Tı hələ bəştə kardəyon cəvob bədoş. Divnəsıpə!
-	Huseyn bəq, bə yolə rutbəynə məmuri şər ğande-
111
 
sə tıniyən həbs karde bəznem. Çımı bətı oxonnə xəbə- doye. Bəştə iyən bəştə zoə nəzorət bıkə. Çımı şəhərədə bəmı əğəti məkən.
-	Zə tı kiş Tolışədə əğəti kardəş?!
-	Az yo ğanunim. Iştə piyəyən kardəm. Şıməniyən xəbədo kardəm. Çımı roysə məndınən.
Peşo Mayor Pavloviç bə zabiton hıkm kardə ki, Həşimi vəyo biyən. Zabiton Həşimjon varde çı Pavlo- viçi palyo. Huseyn bəq ıştə zoə holi vindedə, bevəc bedə. Həşim bəzu səpo mandəbe. Huseyn bəq nez be- də bəy. Dəçıkedə çəyku. Diyə kardə bəçəy xuninə sıfəti, votedə:
-	Bı çimi hisob Xıdo şımə cəzo bədo. Imon becəzo əmandnin.
Mayor sıredə, votedə:
-	Iyo cəzo az doydəm.
-	Peşo bə ğəlyon tənbəku ehaste-ehaste votedə:
-	Şımə deynənən ıştə quşon okən çok bıməsən. Həni əvotnim. Isə şıməni vadoydəm. Şayət, iqlə qədə ğələ- ton karde, şıməni xıyzon umjənə bədom bə qullə və. Bımi hiç hisobən ədənim. Səğ bımandojon qinisır bə- kam bə Sibir. Huseyn bəq, ıştə zoə vəy bıqət. İkərən bıvindom əv bə Nikolay nez şə, çımı ım votəyon qılə- qılə bəkam. Demı dışmen məbən. Isə rədbən çığon.
Zabiton əvoni bə beton bekardən. Huseyn bəq Həşimi peşandə bə asbi, vardə bə kə. Kəybəsə nokon Həşimi bı holədə vindedən, bəçəy və vitedən. Əy bə dılənton bardən. Bı dəmədə Zəhrabəqim xanım deştə kinon iyən de Səray zalədə sohbət kardəbin. Həşimi vindecəği, rərə vitin çəy tono. Zəhrabəqim xanım de təşvişi xəbə səydə:
-	Çiç be bə Həşimi?
Huseyn bəq:
-	Hiçi bıəni, xanım. Bobən bəçəy xonə.
112
 
Həşimi bəçəy xonə dəvonedən. Dıroz kardən əy bə- çəy vırə. Çəy moə deçəy hovon əy bı holədə vindən, dəmandən bəme. Səray de çaşə asdi nez bedə bə Həşimi:
-	Əybı hol dəğandəkəsi zınedənim, ə xonəxo asbar- dəm bə Xıdovandi aləmi.
Əhməd bə Həşimi sə omə ğəzo məsencəği, omedə bə kə. Iştə pəku ım bıəyon xəbə səydə. Huseyn bəq votedə:
-	Balə, tı zındəj ki, çə beşərəfə Pavloviçi konin ımon. Çımı tıku piyəy, bəştə boə çaş bınə. Bıdə Pavloviçi iyən çəy zoəku diyəro bımando. Axməxəti nıkə. Mıddəti hovsələ kardəninimon ki, arə sakit bıbu. Peşo Pavloviçi koysə obəqardemon. Həşimi bətı asbardəm.
-	Bəsə dəşem, pə.
Zəhrabəqim xanım ıştə zoə yaron dəbastedə, bə beton beşedən ki, Həşim bıhıto, bı dəmədə Həşimi ğərə qətedə. 1-dı kərə: “Ovşom, Ovşom”, - votedə. Zəhrabəqim xanım pemandə. Quş doydə bə Həşimi, ıştə dimi bə kinon qətedə: “Ovşom kiye?” Kinon, “jəqo odə- mi zındənimon” votıone. Bo Səray tikəyən mərağinbe ım. Əv ğıyzınbe. İntasi bə dim jəydənıbe. Bəştə sıxan doje, hukman ubəmute, kiye ım Ovşom.
Ovşomsə ıştə kədə pencə vədə nıştəbe, bə osmoni diyə kardəbe. Xıyə kardəşbe. Bə fik şeədə dimış sıre- dəbe, hərdəmən xıvət kardəbe, çəy çaşo asd emedəbe. İtkə umij hestbe, zındəbe ki, Həşimi çı yodo bekar- dəşni əv.
113
 
VISTMINƏ POA
Ğafər çı Lankono oqardedə. Çəy moə Zibər xanımi çı Sara pəydo beyku xəbəş nıbe. Ğafər bə kə dəşencəği ım xəbə bəştə moə, hovə rosnedə. Əvon ve şo bedən. Bə Xıdo ve şukur kardən ki, Sara səğ səlomət pəydo bıə.
Peşo Ğafər eşedə bə so, qıləy Orandıjə tojə nokəş hestbe, əy vanq karde. Xəbə səydə:
-	Diyədə Rəcəbi zındəj?
-	Ne zındənim əğə. İqlə əy zındəm ki, jinə kujədə bedən.
-	Rəcəbə day qıləy kinəj heste, Ruşinəye çəy nom. Peqi ım nomə. Bobə bırosın bəy. Jıqo bıkə ki, hiçki nıvindo.
-	Çımı çaşonsə, əğə.
Nokə səşe nomə, dəro qıne bə jinə kujə. Pəydo kardşe çəvon kə. Oməy pemande çəvon kəy paliyo. Fik kardəbe ki, nomə bə Rəcəbə day kinə çoknə bırosno. Bı dəmədə Rəcəbə daymon kəybəku qıləy kinə beşe. Nokə ə kinə vindencəği şo be, dəmande sədo karde:
-	Hovə, hovə.
-	Çiçe?
-	Tı çı Rəcəbə day kinəəj?
Im Səkinəbe, çı Ruşinə tono oməbe. Səkinə tikəy şe bə fik, damə be:
-	Ha, az çı Rəcəbə day kinəm.
-	Tı Ruşinəəj?
-	Ha, az Ruşinəm. Çiç lozime bətı?
-	Az çı Ğafər əğə nokəm. Əy piyəje ım nomə bətı bırosnom.
114
 
-	Bəmıı?
-	Ha, xanım.
-	Çok, bıdə.
Səkinə səşe nokəku nomə, rərə şe bəştə kə. Dəvarde bəştə xonə. Nışte kənoədə, okardşe nomə. Bino kardşe bo hande. Çoko zınəşe nomə çı Həşimikuye, ğıyziku çəy dim sıportin be. Çumçıko əv ıştən bə Həşimi aşığbe. Bı nomədə Həşimi Ruşinəku uzur piyəşbe, bə hisob ki, di nıvoştəşbe bəy. Bəçəy sə oməyon bəy ros- nedəbe. Nıvıştəşbe ki, həni rə-rə bənvıştem. Nıvoştəbe ki, çəyku cəvob çaş bəkam. Səkinə ım nomə hande- hande bəy ğıyz omedə. Fik kardəki, Ruşinə bəy xayinəti kardedə. Oxo Səkinə bə Həşimi aşığbe, hələ bı həxədə bə Ruşinə votəşbeyən. Ğıyziku çəy çaşon sımutə bedən. Bəştə sıxan doydə ki, jıqo bəka Ruşinə hiç vaxt Həşimi əvindni. Peqətedə koğəz-ğələm, nomə nıvıştedə bə Həşimi. Nomədə votedə:
-	Şıməni zındənim. Xahiş kardəm həni bəmı nomə mənvıştən.
Səkinə ım nomə bo vığandero şe budi Ğafərmon kəy. Tikəy çaş kardşe. Nomə bəy doə nokə vindencəği əy ıştə tono vanq kardə. Nokə vite nez be bəy. Nomə bəy doydə, xahiş kardə ki, bırosno bə Ğafəri. Səkinə oqarde bə kə. Kədə tikəy bı sə, bə sə şe, tov nıvardşe, oməy bə Ruşinəmon kə. Ruşinə əy vindeədə de təəccubi:
-	Səki, jışe bıə?
-	Ne hiçi bəni. Şem bə kə, bənem dılım bə siyo şedə, ijən oməym de tı sohbət bıkəm.
-	Çok karde. Boy çay peşom, tojə dəm kardəme.
-	Səğbi, Ovşom. Ti çiç kardəj? Cəmoliku xəbə heste?
-	Zinə daymon şələ vardəşonbe çəmə kəy. Cəmolikuən nomə hestbe.
-	Haa? Çiç nıvıştəjbe?
115
 
-	Zındənim.
-	Handə nii?
-	Ne.
-	Mərağine, çiç nıvıştəjebu? Ğasbu çokə sıxan-fılon nıvıştəje.
-	Eh, Piyedəmni Səki. Hiç çokə sıxan-mıxanmən piyedəni.
-	Çok, çiç votdəmki. Az zındənime həni ti çiçı piyedə. Çımisən çokə bəxt? Ğasbu bə podşoh zoə şe piyedə?!
-	Uff, ha Səkiya, az votdənime Cəmol bevəce. İntasi çımı dıl perəmdəni, piyedəmni.
-	Ğasbu ıştı dılədə kiysə heste, bəmı votdənij?
-	Ne, hiçkəs ni.
-	Eh, tıni hiç bə sə dəşe zındənim. Çok, həni az bı- şum təvilə bırıtom. Ləzi bədiqə molon bomen. Səlo- mətbi.
-	Səğbi.
Səkinə eşedə bə so. Xəcicə xalə bo kaq-kijə don peşandəbe. Səkinə nez bedə bəy, votedə:
-	Çoknəyij dodo?
-	Çokim, balə. Tı çoknəyij?
-	Mınən çokim.
-	Lap çok, çımı balə.
-	Dodo, az bo Ovşomi tikəy norohətim.
-	Boçi, çiçbəki?
-	Jıqo ğəribəyee. Sıftənnə Ovşomni.
-	Ha peşonnə vaxtonədə yamən ğəmqine, tamjəne.
-	Hejo azən əy votdəməni. Boçi jəqoybu? Nezə vəo- mədə çəy vəyə bəbe. Bə qıləy çokə zoə şedə. Zındənim həni çiçıj piyedə.
-	Zındənimki xaləğıbon.
-	Ha dodo, votdəm ğasbu vəyə həyəcone. Ğasbu bəştə boə bıvotəjon vəyə bə nav dəvono. Bəvindejon,
116
 
bə şu şebəpeştə ijən çəmə Ovşom bəbe.
-	Balə çəmə ruji vindedəj. Isə imkonmon ni. Hələ cehiz səy lozime.
-	Çıbıznom vallah. Diyəkənəni çoknə pidone jəqo bıbu. Vote çımıku. Bovə kardəm bəştə boə bıvotojon, cehiz əpinije. Həni az bıışum. Səğbən.
-	Səğbi xaləğıbon.
Səkinə oqardə bəştə kə. Nokə çı Səkinə doə nomə Rosnedə bə Ğafəri. Ğafər nomə doydə bə co nokə, asbardə ki, de asbi bışu, bırosno bə Həşimi. Nokə rərə bə ro hozı bedə.
Həşim mıddəti bəpeştə bəştə omedə. Iştə çaşon okardeədə çəy moə, hovon iyən Səray çəy paliyobin. Əy ov piyedəşe. Zəhrabəqim xanım dəbusat bəy ov doydə. Peşo çəy tono nıştedə, votedə:
-	Çımı balə əmənı ve torsıne. Ve şukur səlomətij, ıştı yaronən inşallah çok bəben. Quş bıdə bəmı çımı balə. Iştı hovə Sara qin bey bəpeşt az ve əzob kəşəme. Bə şəv hıte zındənıbim. Fik kardıme ki, ısə həni har çiy çoke, çıton tı bı holədə oməyş bə kə. Tıku xahiş kardəm çımı balə, çə beşərəfə Pavloviçiku, çəy zoəku diyəro bımand. Əvon qırd mərəçulən, de qıləy monə tıni bə rık dəbənon, tınən bəştoj çiçsə bıkəj, əvonən tıni bıkışton. Imi kardero bo monə nəvedən. Az bımi penibətovem. Əqəm çımı marde piyedənı, diyəro bımand çəvonku.
-	Ne inə, norohət məbi. Bəmı hiçi əbıni.
Zəhrabəqim xanım səpo əştedə,ıştə dimi qətedə bə
kinon votedə:
-	Kinon, beşəmon. Həşim bıhıto.
Zəhrabəqim xanım de kinon bə beton beşedən. Səray bə dumo mandə. Əvon beşe bəpeşt nez bedə bə Həşimi, votedə:
-	Həşim, Ovşom kiye?
-	Ovşom?
117
 
-	Ha, tı hanədə jəqo vote. Kiye əv?
-	Hiçki.
-	Hmm çok. Az bışum.
Səray beşedə bə beton. Əncəx Ovşom kiyebu, zıne piyedəşe. Çı Həşimi zıvono ı nomi məseku, hejo çəy fiki kardə.
Şəv bedə. Ğollığəkon surfə hozı kardən. Həməyəvo surfə qırdoy nıştedən. Əhməd de Humayən vəyobe. Hiçkəs sıxan kardənıbe. Kədə sukutbe. Tam tamijə hardışone ıştə şanqonə. Peşo harkəs okıryəy nışte bə i ton. Kinon bəyəndı edyəsdəbin, əmma boçiysə hiç kəs qəp jəydənıbe. Şəv de jıqo sukuti dəvarde.
118
 
VISTI IMINƏ POA
Ruj obedə. Nəfo bəpeştə Huseyn bəq de Əhmədi bə şəhər şedən. Zəhrabəqim xanım de kinon mandən kədə. Əv de kinon bə ray omedə ki, bə Sara ome xoto, bo bəqon xanımon qıləy ziyafət bıdə. Zəhrabəqim xanım ğollığəkon vanq kardə, bəvon bo ziyafəti lozim- bəyon votedə. lyən bəvon asbardə, qırdo kənoədə çənə bəqi xanımon hestin, bo maştənə ziyafəti çəvon həmə vədə bıstənon. Surəyya bəştə moə votedə:
-	İnə, əmə bo ziyafəti tojə oləton səninimon.
-	Ləzi bədiqə bəşemon çiç lozimbu bəsemon.
-	Az vevinə olət bəsem.
-	Çok, çımı balə. Bə Humayən bıvotən, bıdə əvən bo.
-	Bəvotemon, inə.
Bı dəmədə İbrahim ıştə moə paliyo omedə, votedə:
-	İnə, inə, Həşim çı yonqo əşte.
-	Çoknəyəni əşte?! Əv hələ çok bıəni.
Zəhrabəqim xanım bə Həşimi xonə şedə, Vində
Həşimi piyedəşe bə beton beşu. Votedə:
-	İnə ğıbon, tı hələ çokniş. Oqard bəştə vırə.
-	Dılım bə siyo şe. Tikəy soədə bınıştom.
-	Tikəy hovsələkə, çok bəbeş bebəşeşəni.
-	Norohət məbiye inə, az çokim.
Həşim ıştə kəmi qətedə qədə-qədə beşedə bə so. Tikəy pemandə kəybəsə, oqınedə. Qədə-qədə dəvardə çı tuə doy bınədə nıştedə. Xoşə həvo hestbe. Mıddəti vəyo nıştedə, bə koəkon təmşo kardəbe. Nokonədə
119
 
qıləy nez be bəy, votşe:
-	Bıbaxş əğə, ə jen de seqılə əğıli hələən çəmə kə- dəye. Az çiç bıkəm?
-	Çəmə kədə ğollığəkon mandə xonon hestin, əvoni əyo vırəbəvırəkən. Bə jeniyən kədə ko bıdən.
-	Çok, əğə.
Nokə şedə bə kə, çı əğə hıkmi bə vırə bırosno. Səray dastədə i piyolə ovdoğ nez bedə bə Həşimi. Ovdoği dıroz kardə bə Həşimi, votedə:
-	Bısən, sardonə ovdoğe.
Həşim ovdoği çəy dasto səydə, peşomeədə bə so qıləy asbo dəşedə. Im çı Ğafəri vığandə nokəbe. Əv evoydə çı asbo, ğollığəkonku Həşimi xəbə səydə. Ğollığəkə de dasti Həşimi nuşo doydə. Əv nez bedə bə Həşimi, votedə:
-	Səlom əleykum əğə.
-	Əleykum səlom.
-	Ğafər əğə mınış vığande. Im nomə bəşmə bərəse.
Nokə nomə doydə bə Həşimi.
-	Səğbi.
Həşim nokonədə i kəsi vanq kardə, bəy asbardə ki, bə omə ğonəği harde bıdən iyən vırə nuşodən bıdə əv ıştə dinci bıstəno. Həşim diyə kardedə bə nomə, əncəxən okardəni, noydə bəştə cif. Səray bı dəmədə çı Həşimi paliyobe. Əv de məraği xəbə səydə:
-	Oəkəniş nomə?
-	Ne. Peşo bahandem.
-	Ğasbu vacib jıçiy hesebu.
-	Ğafərikuye de koy anqıləy. Bahandem peşo.
-	Çok. Iştən bəzneş, çiç votdəmki.
Səray həni hiçi votedəni, əncəxən bə şək dəşedə. Təylə piyolə səydə Həşimi dasto, oqardə bə kə. Səray dəşencəği bə kə, Həşim tadibəsə nomə bekardə ıştə cifo. Ve həyəconinbe. Nomədə nıvoştəyon rə hande
120
 
piyedəşbe. Okardə nomə. Çı Səkinə ə dıqlə kəlimə han- dedə, ve pərt bedə. Əv cəvobi jıqo çaş kardənıbe. Ve pərişon bedə. Qədə-qədə əştedə, dəşedə bə kə. Tam- tamijə dəvardə, olxartedə ıştə vırədə. Iştə xıyolo Ru- şinə dəvonedə. Deəy ruədə iminnə vindemoni, vişədə əy pəydo karde, honiyəsədə deəy sıxan karde. Ruşinə ve sokitə kinəye. Əy jıqo boçi nıvıştəşebu. Piyəş bənə- bəyən jıqo nənvıştiy. Ğasbu jıçiy bıə. Imoni famedə bə ğəror omedə ki, bə Ruşinə qıləyən nomə bınvışto. Koğəz-ğələm peqətedə, nıvıştedə. “Həxon heste çımı- ku qırəy bıkəşon. Bəşmə sıxan dome, di nıvıştme. Ən- cəxən səbəbonən nomədə nıvıştəmbe. Demı sıxan karde piyedəniyone, şıməni bə sə dəşedəm. Əmma jıqo hışkə cəvobi nıvoşte çı lozimbe? Şımə siyo çəşon, bəmı diyə karde fəsonon hələən çımı yodo beşedəni. Şımə hiç çımı fiko şedənişon. Xahiş kardəm bəmı cəvob bıdən”. Nomə nıvoştencəği beşedə bə beton, İbrahim çı kəybə vədəbe. Əy vanq kardə:
-	İbrahim, ımruj çı Canqəmiyono odəm omə, bışi əy helekə iyo.
-	Çok, boli.
İbrahim vitedə şedə çı nokon paliyo. Həmonnə odəmi pəydo kardə, vardedə Həşimi tono. Həşim nomə doydə bəy. Asbardə ki, oqrdeədə əy bıdə bə Ğafəri. Peşo oqardedə, olaxtedə bəştə vırə. Nomə okardedə, iyən handedə. Bovə kardəni ki, Ruşinə bəy jıqo cəvob bənvışte.
Zəhrabəqim xanım omedə bə Həşimi xonə. Xəbə səydə:
-	İnə ğııbon, çokiş?
-	Çokim, inə.
-	Az de kinon bo olət səyro bə dukon şedəm. Maştə kədə ziyafət bəbe. Şəhəri xanımon bomen. Bışəmon jı çiyon bısənəmon.
121
 
-	1-dıqlə nokə peqətən deştə.
-	Pebəqətemon. Bətı jıçiy lozime?
-	Ne inə. Şımə bışənən azən ləzi bəhıtem.
-	Çok, çımı balə. Əmə şedəmon. Tınən bıhıt.
Zəhrabəqim xanımi peqətşe kinon, vəvu, Səray iyən
nokə-naibon şin bə vıjor. Həşimən dıroz bedə ıştə vırədə Ruşinə fikiri kardedə.
Vaxt dəvardə, şe-şe Ruşinə umiku qınedə. Bə Cəmo- liyən şeş piyedəni. Çəyku zəhlə şedəşe. Zındəni çoknə bıkə. Nıştedə çı Şərəboni nənə toniku, tam-tamijə pen- cəku bə soy diyə kardə. Şərəboni nənə de təsbeh zikr kardedə. Sukutbe kədə. Ruşinə ve pəşiyədəbe. Bı dəmədə pencəo vindşe çəy bibi Kinənoz deştə Mədinə kinə omedən bə çəvon kə. Ve şo be. Bəştə nənə votşe: “Nənə, bibi omedə”. Əşte şe bə kəybə. Çəy bibimon oməyn dəşin bə so. Ruşinə beşe bə çəvon və, deəvon dim maçone kardşe. Şərəboni nənə bəştə kinə omey ve şo be. Kinənozə bibi:
-	Balə Ruşi, çəğono tıləy ov biyə. Həşiədə ro omə- mon, cəğəmon həni sute.
-	Bı dəyğə, bibi.
Ruşinə rərə ov vardşe boəvon. Bibi:
-	Oxxaaaay, vesəğbi bəştı ğıbon. Çımı xırtə hışk bıəbe.
-	Nuş, ha bibiya.
-	Haaa, çoknəyon? Çik kardəyon?
-	Əmə çokimon, şımə çoknəyon bibi?
-	Əmənən bə kıle-kılemonəni.
Peşo dimış qəte bəştə moə:
-	Tı çoknəyiş, inəli?
-	Çokim, balə. Mıniməni piyəjenəti mıni eğandedə.
-	Çı piyəjenəti, ha inəa, tı hələ ve cıvonij.
-	Eh baləmo. Tı çoknəyij? Baləbulon çoknəyin? Ğı- bonəli çoknəye?
122
 
-	Həmə çokin, bəşməjon səlom heste.
-	Ve səğbun.
Xəcicə xalə boğədəbe. Oməy vindşe ğonəğon, şo be. Bəvon xəşomə doşe. Çı boğo vevinə boklə vardəşbe. Nuşo doşe bə ğonəğon:
-	Boklə hardəjon?
-	Bəs çiç. Biyə yo. Çımı dıli boklə pidəjbe. Ruşinə, kinəm, qıləy ğab biyə. Imoni təmizkəmon. Vəvu bo şanqonəro boəmə boklə pılo bəpate.
-	Həlbəttə bəpatem. Kinə tı pılo bıpiyənii.
Ruşinə qıləy ğabış varde. Əvon nıştəbin, boklə təmiz karde-karde bə sohbətbin. Ruşinə bə Mədinə işorə kardşe. Əvon qədə-qədə əştin, dəvardin bə co xonə. Ruşinə çı yukuriyo peqətşe nalçə, doşe bə Mədinə. Boştənən noşe nalçə nışte çəy paliyo. Dəmande bə sohbət:
-	Çiç kardəj, kinə Mədinə?
-	Hiçi, mıniməni tovotson oməy, kədə kon ve bedən. Bə ruji dırozi ko kardəm.
-	Tojə xəbə çiç hetse, çiç ni?
-	Bətı tojə xəbəm heste. Sıxani rosti, çəmə yo ome səbəb heste. Mamə pidəje ıştən bıvoto bə nənə iyən bə day. Həmən pidəje diəkə, bıvindo əvon çiç bəvoten.
-	Çı xəbəxo? Rə bovotəni.
-	Bəvoteməni, əmon bıdə.
-	Ha bıvot.
-	Jıqo.
-	Aha.
-	Bomı odəm omə.
-	Həyğətəən? Çı çok. Komonədən?
-	Tı əzınij. Çəmə diy həkimi zoəye. Çı pə diyəroə avlodonədəye.
-	Çıcurə odəmin? Tı roziij?
-	Çokə odəmin. Diyədə hurmətsoybin. Seqlə hovəj
123
 
heste, iqlən boə. Hovonıj şuədəy, boəjən kəsoybe. Im çə kəy rukə zoəye.
-	Zoə bəştı xoş oməy?
-	Ha, azən rozim. 1-dı kərə vindəme əv vəyonədə. 1 kərən bo pə damun vardəjbe. Çokə zoəye.
-	Tı rozibuj bəvədə az ve şo bim bibikinə. Xıdo tıni baxtəvər bıko.
-	Ve səğbi. İnşallah bətınən ğısmət bıbu.
-	Pəmon rozin?
-	Ha rozin. Rayjon heste. Bə səbəb inə omə. Bə nənə, bə day pidəje ovə.
-	Ve şo bim bibikinə. İnşallah vəyə kenəye?
-	Bı həxədə sıxanjon kardəni.
-	Əncəxən zoəsoybi rə karde pidəje.
-	Lap çok. İnşallah bomem bə vəyə.
-	Hukman. Nıvoj qırəy bəkardem.
-	Ne, norohət məbi, hukman bomem.
-	Tı çiç kardəj ha Ovşoma?
Ruşinə piyəşe cəvob bıdə, Kinəbibi sədo kardşe əvon. Kinon beşin bə beton. Kinə bibi bəvon:
-	Ha kinona, əmənon haşte bo boklə təmiz karde, ıştənən vitijon dəşijon bə kə. Bəmə iskani çay bıdənəni. Vəyo zerən hetse, vardəme. Əvoni bancənən biyən.
-	Isə bəvamon bibi.
Ruşinə çay dəm kardşe. Mədinən bəy koməq kard- şe. Vardşone bə surfə. Bı dəmədə Xəciciə bə Kinəbibi:
-	Ve şo bim, ha Kinəa. Xıdo baxtəvər bıkə. Şanqo Rəcəb bome, əvən şo bıəbe.
Kinon kədə beədə Xəcicə xaləmonən çı Mədinə və- yəku sıxan kardəbin. Kinon həni dənışin bə kə, oməyn nıştin çəvon paliyo. Qəp jəşone,votəyn-sırəyn. Xəcicə xalə çokə boklə pılo patşe. Şəv be. Rəcəbə day de Nurxani oməyn. De Kinənazmon dim-maçone kardı- şone. Sərxanən çı şəhəro oməy beşe. Həmə nıştin bə
124
 
surfə. Xoş-xoşi votşone-sırəyn hardşone şanqonə. Şan- qonə bəpeştə Kinənazə bibi de Xəcicə xalə ım tojə xəbəşon vote bə Rəcəbə day. Rəcəbə dayən bımi ve şo be. Xəy dıvo doşe.
Imruj çı Həşimmon kədən sokitətibe. Huseyn bəq de Əhmədi çı koyku oməyn. Har çiy ıştə ğaydədəbe. Zəhrabəqim xanımən de kinon vevinə olət səşonbe. Xıyzoni həmə şanqonə hardşone. Maştənə ziyafətiku sıxan kardşone. Ğollığəkonən bo maştənə hozı bedə- bin. Şaməvəsəyku ıştə koy kardəbin. Har çiy ıştə ğay- dədəbe. Həşimən ıştə vırəo ros be de xıyzoni ivrədə şanqonə hardşe.
Əmma mərdiməzoron hejo bedən. İnsonon xoşə ruji bə puçə beəkon həmişə pəydo bedən. Mayor Pavloviçi Nikolayə zoə bə xəlvəti deştə duston qırdə bin. Çəy pə bə Nikolay asbardəşbe ki, mıddəti Huseyn bəqi xıyzo- niku diyəro bındıno. Mayori qubernatoriku xəbədoəti səşbe. Iştə vəzifə nıpiyəşe qın bıkə, bə zoə asbardəş- beki diyəro bımando çə xıyzoniku. Nikolayən bəştə pə sıxan doəşbe. Əmma ıştə xısusi səy piye, rohət haştənıbe əy. Qırdə kardşe duston bəştə sə, votşe:
-	Çımı pə bəmı asbardəşeki, bə Huseyn bəqi xıyzoni hiçi nıkəm. Mınən bəy sıxan doəme, hiçi əkənim. Əmma sıxan nıdome çəvonku diyəro bəbem. Əvonən ıştə kefədən. Məvuji əvon hələ mıni zındənin. Bəvon ıyo qıləy ruj nişo bədom ki, bı şəhərədə jiye pəşimon bıbun. Əmma ıyo şımə koməqəti lozime.
-	Həlbəttə Niko. Əmə detınimon.
Nikolay çə mırdolə niyyəti iqlə Xıdo zındəbe.
125
 
VISTI DIMINƏ POA
Maştə ruj obəy. Ruşinə ıştə bibikinə Mədinəşən pe- qəte, şin bə honi. Roədə Səkinən umjən be bəvon. Hasəfə Səkinə ve qəp əjəniy. Əmma bı səfə bə roy dırozi i kəlmən nıbırnışe. Ruşinən ve qəpbıjən nıbe. Jıqoən kinon oməyn rəsəyn bə honi. Çı honiyo ov pur kardeədə Mədinə Ruşinəku xəbə səşe:
-	Ovşom, şanqo Xəcicə xalə bə inə voteədə məsə- me. Tıni boştı dayzoə səydən?
-	Pidəjone bıstənon. İnəmonən rozin intasi mı pidənime.
-	Boçi? Bevəcə zoəye?
-	Neyee, pidənime.
Səkinə penıtovəy, daməbe:
-	Ehh, Ovşumiyəni bənə vıli qıləy zoə beşə bə çəy və, noz kardə. Jıqo bızın bə bəqi zoə bəşe.
Mədinə:
-	Ruşinə, çımı nənə hejo bəvote, bə kinə və fərəqılə beşee, bəpe rozi bıbu. Peşo vaxt şe-şe əvım pidəni, ımım pidəni vote-vote həmə kəybon vikardəj. Oxoədə bomej lap bə befəri ğısmət bəbej. Tı jıqo məkə, çokə insonesə bışi.
-	Zındənim, ha Mədina. Çımı dıli pidənije. Cəmoli vinde pidənime. Əy vindeədə bəmı ğıyz omedə.
-	Ğasbu dılədə kiysə hestehı?
-	Ne hiçki ni.
Səkinə:
-	Mınən hejo əvım xəbə səy əçəyku. Ğasbu piyəyı
126
 
hestebu, bıvot. Əmənən bıznəmon tı boçi rozi bedənij. Ğasbu bətı koməq bimon, hejo bəştə piyəy bəşej
Mədinə:
-	Həqiqətənaa, heste jəqo ikəs?
-	Ne, hiçkəs ni. Az bə şu şe pidənime. Pidənime bışum.
Ruşinə peqətşe ovdon, noje ıştə duşisə. Kinonən pe- qətşone ıştə ovdonon, oqardin bə kə. Səkinə şe bəştə kə. Ruşinə de Mədinə bəştə kə oməyn. Kinənozə bibi bə Mədinə votşe:
-	Balə, tikəy ıştə dinci bıstən, bışamon. Kədə kon emən mandən. Merd diyə əkəni, əğlonən kə-bəy xərobə bəkan.
-	Çok, inə.
Ruşinə bibi şe bəştə kə. Ijən harkəs ıştə koədəbe. Sərxan co diyonədə bo həvate mol qırdə kardəbe. Rəcəbə day de Nurxani ya hiyədə yaən vişədəbin. Xəcicə xalə çı kəy kon kardedə. Şərəboniyə nənə qa soədə qardedə, qaən kədə ıştə dinci səydə. Ruşinən bəştə moə dast qətedə. Bənə hasəfə jimon deştə uçuri şedəbe.
Həşimmon kədə həməkəs bə ziyafət hozı bedəbe. Hay bə i tərəf şe-omədəye. Həməkəsi sə ğalbe. Ğollığəkon surfə hozı kardedən. Sobəcə təmiz kardən, xorək patedən. Xanımonən bə ziyafət hozı bedən, bəştə reç jəydən. Həşim ıştə xonəku beşe, eşe bə so. Ləzi qarde, oqınye, nışte çı doy bınədə. İbrahim soədə bə hənəkbe. Ləzi hənək kardəpeştə oməy nışte Həşimi paliyo. Həşimi İbrahimiku xəbə səşe:
-	Ə zinə odəm şe bə Canqəmiyon?
-	Ha boli, maşdəvo çəsədəy şə.
-	Aha, şaməvəsəy bərəse əyo. Lap çok.
-	Im ruj kə həmə jen bəbe. Hakəsə ıştəni tarif bəkay, ğıybət bəkan. Dılxorəti bəbe.
127
 
-	Tı bəvon fik mədə. Bəqə jenon ko bəye. Tı soədə ıştə fiki oqət. Yaən ıştı dıli pidəje, de Əhmədi bışən bə şəhər.
-	Neye bımandom. Be mı kon əşınin. İbrahim iyo bışi, İbrahim əy bıkə.
-	Həni bıvot bomı mərağineəni.
Həşimi dast dəsuyedə bəştə boə səy. Bı dəmədə Surəyya beşedə kəybəsə, İbrahimi sədo kardə. İbrahim əştedə səpo, qardə diyə kardə bə Həşimi:
-	Vindee, be mı ko şedəni.
-	Jəqoye.
İbrahim vite-vite şedə bə kə. Həşim ləzi nıştedə soədə. Bı dəmədə diyəro-diyəro vindedə ki, bə ziyafət dəvət kardə xanımon çəvon kəy omedən. Nıpiyəşe dim bə dim bıbo deəvon, dəvarde bə dılənton, bəştə xonə. Çı rəfəo peqətşe qıləy kitob. Dıroz be ıştə vırədə.
Zəhrabəqim xanımi ğonəğon bino kardıone ome. Zəhrabəqim xanım, çəy kinon. Humay iyən Səray bə omə ğonəğon və beşin. Bə dılə dəvət kardən. Şəhəri bəqon, əğon jenon həmə oməbin, hələ çı hamsiyə diyo- ən kali əğon jenon oməbin. Ğonəğon həmə dəvardin, nıştin zalədə. Zəhrabəqim xanım bəvon xəşomə doydə. Əvonən ve səğbi votedən iyən de səği-səloməti kinə pəydobe hisob bəy çaşiruşinəti doydən. Ləzi sohbəton peştə Zəhrabəqim xanım əvoni bə surfə dəvət kardə. Həməkəs dəvardə bə surfə sə. Surfədə sıvoy kijə şıti har nemət hestbe. Zəhrabəqim xanım ve təkəbburinə jenbe. Bəy hiç xoş nəvoy ki, jenon çəy surfədə qıləy səf bıqəton. Har çiy ıştə ğaydədəbe. Zəhrabəqim xanımi ıştən şəxsən çaş noəşbe bə har çiy. Jenon bəqəm kard- şone surfə, xorək harde-harde, votdəbin-sıredəbin. Ğollığəkon bəvon xısusi xıdmət nişo doydəbin Xanımi tarsiku ve dığğətinbin. Jenon hələ ıştəni iyən ıştə merdonku qəp jəydəbin. Hakəsə ıştəni bə tarifbe. Jıqo
128
 
bızın bə bəhs eşəbin. Harde bəpeştə Zəhrabəqim xanı- mi dəvət kardşe əvon bə zal. Əvon dəvardin, nıştin zalədə. Sıftəku dəvətbə xanəndə bə zal oməy. Bo ğonəğon moğəmon handşe. Çokə mahneon ifo bin. Bəqon xanımon ve bəqəm kardşone ım handə moğa- mon. Əmma təkəbburətiku hakəsə piyedəşbe qıləy səf bıqəto. Əncəx çı Zəhrabəqim xanımi dığğətəti, bə har çiy detbin əçəy nəzə şodoy, çəvon orzuon oqətdəbe çəvon dılədə. Muğam orəxəbəpeşt har kəs okıryəbe bə kəno sohbət kardəbin. Humayən mandəbe çı Zəhrabəqim xanımi paliyo, bə ğonəğon təmşo kardəbe. Bəqi xanımonədə qıləy nez be bəvon. Zəhrabəqim xanımiku xəbə səşe:
-	İnşallah nəvə kəynə bəbe?
Bedəbe zıne ki, de jıqo suali Zəhrabəqim xanımi kefi xərob karde piyedəşe. Əmma Zəhrabəqim xanımi bəş- tə vecşən nıvarde:
-	İnşallah nəvən bıəbe, har çiyən.
Humay tikəy pərt be. Jı çiy nıvotə şe nışte bəton. Imoni vində xanımonədə qıləy çı Humay tono oməy, votşe:
-	Çımı kinə, az şımə hamsiyə diyədə jiydəm. Çəmə diyədə qıləy piyəjen hese. Əv çı aləfono curbəcur da- munon hozo kardedə. Tı bışi çəy tono. Əv bətı koməq bəka.
-	Çımı həsı rozi əbıni.
-	Tı boçi bəy votdəş? Məvot bə hiç kəsi. Çəmə diyədə Nığə nənə soəx bıkə, həməkəs əy zındə. Tıni çəy tono bəbarden.
-	Zındənim, tarsdəm jəqo çiyonku.
-	Tı boy bəçımı məsləhəti pemand. Çı şəhəro, çı hamsiyə diyono omedən çı Nığə nənə paliyo.
-	Az bə xəlvəti ko qəte əzınim. İjənən səğbən.
Humay əşde, oməy çı Saramon paliyo. Tikəy vote-
129
 
sıre peştə ziyafət sə bedə. Ğonəğon çı Zəhrabəqim xa- nımi kəo şedən. Ğollığəkon kə-bə təmiz kardən. Ğonəğon şebəpeşt Zəhrabəqim xanım bə kinon votedə: “Bışum ıştə xonədə ləzi ıştə dinci bısənom. I ziyafəti lap oğandşe mın”. Humay bəştə kə, kinon bəştə xonon şin. Sara bəştə xonə şeədə kəy təmiz kardə ğollığəkon dılədə ıştə mandə kəsoybə jeni vindedə. Nez bedə bəy:
-	Ivrə çokoye botı? Norohətnişki?
-	Ne xanım, hiç norohətəti nime. Xıdo şıməku rozi bıbu, bəmı, bəçmı əğlon vırə done.
-	Əğlonı çoknəye?
-	Şık bə Xıdo, çokin.
-	Lap çok. Jı norohətəti bıbo, bəmı bıvot.
-	Xıdo şıməku rozibu xanım.
Peşo Sarən şedə bəştə xonə. Şəv bedə. Həvo toki bedə. Huseyn bəq deştə zoə Əhmədi omedən bə kə. Əhməd şedə bəştə kə. Jenon ziyafətədə oqınyəbin, əvon hay ıştə xonədəbin. Bı səbəb Huseyn bəq, Həşim iyən İbrahim be bəvon şanqonə hardedən.
Şanqonə peştə Həşim şedə bəştə xonə. Olaxdedə ıştə vırədə, çı Ruşinə fiki kardedə. Fik kardedə, nomə şe rəsəybu bəy. Nomə bardə asbo həni oməbe rəsəbe bə Canqəmiyon. Əy bardşe doşe nomə bə Ğafəri. Ğafəri doje nomə bə dəvardə səfədə nomə rosnə nobələdə nokə, asbardşe bəy ki, nomə bırosno bə Ruşinə. Nokə çımı çaşonsə votşe, səşe nomə. Şe bə Rəcəbə daymon kujə. Bə çəvon kə şe nəzniy. Bə səbəbən kujə sədə çaş kardşe. Bı dəmədə Səkinə deştə moə ıştə xalə kəyku omedəbe. Əy vindecəği roysə mandə nokə, əvış zınəy. Bəştə moə votşe:
-	İnə, tı dəvard bə dılənton, çımı bə Ruşinə sıxanım heste. Isə bomem.
-	Çok, balə. Ve məmandha.
-	Çok, inə.
130
 
Səkinə moə Vılnoz xalə şedə bə kə. Səkinə bəleti kəno çaş kardşe. Nokə əy vindencəği vite oməy çəy paliyo. Səlom doşe, nomə doşe bəy. Səkinə ve səğbi votşe. Nokə oqarde çı Ğafər əğə tono, nomə rosney xəbə doje bəy. Səkinə rərə şe bəştə kə, okıryəy bəştə xonə. Okardşe nomə. tokibe, hande nıznəşe. Rərə şe lampə vardşe, nez mande bə lampə ruşnə. Handşe. Hande-hande ğıyz omedəbe bəy. Rıvniəti hiss əy divnə kardəbe. Bımədə pəxıləti tikən vebe. Çumçiko ıştə umurədə i kəlimə nıbırnə bı odəmi rıvniəti karde çoknə mımkun əbiyxo. Səkinə ıştəni çı Ruşinəsən hejo bə pe hisob kardəbe. Həm ağılədə, həm zirəkətiədə. Isə bəy ğıyz omedəbe ki, boçi Həşim bəy ne, bə Ruşinə aşığ bıə. Im pəxıləti dırıst siyo kardəşbe çəy xun. Əğılətiku ivrədə yolbə rəfiqə hərəbəxtəti fikiri hiç kardənıbe. Təkəbburəti ku kardəşbe əçəy çaşon. Əv bə ğəror omedə ki, bı səfə bə Həşimi hiçi nınvışto. Faməşe ki, şayət Həşim çı Ruşinəku cəvob nıstəno, əçəyku dast bəkəşe. Peqətşe nomə, noşe sondoxədə oləton dılədə, niyo kardşe deəqlə nomə bə ivrə.
131
 
VISTI SEMINƏ POA
Çə rujiku çandə dəvarde. Həşim de həsrəti Canqə- miyono nomə çaş kardşe, əmma noməy. Ve norohət be. Bə Ğafəri nomə nıvoştşe, cəvobi nome səbəbış xəbə səy. Ğafəriyən bəy nıvoştşe ki, Nomə bə Ruşinə rosnəbə, əncəxən çəyku jı xəbə benışe. Çımi bəpeştə Həşim dırıst pərişon be.
Ruşinəkuən sədo beşedənıbe. Xosiyətədə ve sokitə kinə ısə həni hiç sıxan kardə nıbe. Kam qəp bəje, kam bəhıte. Fikir-fikir çəyku dast kəşedəni. Çəy dılədə qıləy sədo hestbe, ə sədo bə şinə xıyolon bardəbe əy.
1 manqisən ve be Həşim şəbe. Əmma hələən əçəy umu hesteşbe. Iştənən zındənıbe boçi. Səkinən bənə sıftənə rə-rə həni omedənıbe. Ruji kədə dəvonedəbe, ve pəşimonbe Ruşinə.
Həşimi piyedəşbe çı sədo-soəxi nıbe səbəbi bızno. Bə jıqo qıləy ray oməy ki, bə Canqəmiyon bışo. Iştən de Ruşinə vindemon bıkə, qəp bıjəno. Bə nokon hıkm doydə ki, roy tədaruki bıvindon. Maşdəvo dəro qıne fikirədəbe. Şanqo ıştə vırədə olaxtedə, Ruşinə fikiri kardedə. Vəomə nezəonədə əy vinde umiədə ve şobe. Çı Ruşinə reçinə sıfəti, çəy siyo çaşon, bənə vıli ranqi diməkukon, çəy aburinə diyənon tojədən vinde əzıniy. Hejo de jıqo faməyonən hani bardşe əv.
Şəvbe. Həməkəs hıtəbe. Həşimən hıtəbe. Bı dəmədə soədə haykuy ros bedə. Çı ğollığəkon haykuy kədə- kiyon dəlorzınedə. Huseyn bəq rərə beşedə bə beton. De zikkə xəbə səydə:
132
 
-	Çiç bıə? Im çı haykuye?
-	Vay əğə vay, koməq karde lozime. Vıjor sutedə.
-	Çoknəy yəni sutedə?
-	Sutedə, əğə, sutedə.
Həməkəs dast-poçəbe, budi vıjori vitedəbin ki, otəşi okuşton. Həşim haykuyku oğo bedə. Bə beton beşedə. Əhmədən omedə vəyo. Kəy cəmot həmə səpobe. Huseyn bəq deştə zoon bə ivrə şedən bə vıjor. Cəmot bə iyəndı koməq çı çolo, çı ruo ov kırnedəbin.
Alovi eqətəbe ha ton. Duəvul petosnedəbe insonon. Nikolay deştə duston pemandəbin kənoədə təmşo kar- dəbin, pesıredəbin. Həşimmon de asbon ov kırnedəbin. Maştəvo həni de həzo yəvon okuşte zınəşone. Huseyn bəqmon dırıst çı dasto şen. Vıjorədə lap itkə mol otəşi vəo peroxne zınəşone. Bə Huseyn bəqi ziyon ve qıne. Vəyo çı diyovıjon molonən hestbin. Vıjori suteku əvon ve pərişonbin.
Ruj obəy. Həmə pərişon vılo bin bəştə kəon. Huseyn bəqən deştə zoon oməyn bəştə kə. Dırıst şəbin çı dasto. Həşim tojə poysə oməbe. Çəy yaron tojə çok bıəbin. İkərətiədə jıqo qonə koy əvjən oğandəbe. Əvon oməyn, nıştin kədə. Xanımon rərə qırdəbin bəçəvon sə. Hali ğəziyyəşon xəbə səy. Həməkəs ve pərt be. Əhməd de ğəzzəbi:
-	Imon həmə çə sıpə zoə Nikolay koye. Çimi cəvobi doy lozime.
Huseyn bəqi sokit kardşe əv, votşe:
-	Çımı balə azən jıqo famedəm ki, ım çı Pavloviçi jə rınəye. Əmma ısə çəmə dasədə sıbut ni. Isə bəştəmon çiçsə bıkəmon, bəştə ziyon bəkamon. Imi bəhonə bəkay, bə oşko bəmə dışmenəti bəkarde. Isə qubernatori tarsi- ku de əmə bə oşko dışmenəti karde zındənin. Fırsət mədən bə çəvon dast. Hovsələyn bıbən. Mol şə, şımə səy sə- dəğəye. Vıjori ijən bərpo bəkamon. Conon bıbu səlomət.
133
 
Zəhrabəqim xanım:
-	Şımə pə rost votdə. Diyəro bımandən çə kofiron- ku. Əvon odəm nin. Şıməni ıştəku bekarde pidəşone. Tarsdəm ım sə bıqəto, şımə daso jı xəto beşo.
Əhməd:
-	Əmə bəs detbin kenə bı çımon kardəyon pebəto- vemon? Detbin kenə səbr bıkəmon?
Huseyn bəq:
-	Çımı balə. Əmə dəqlə bəqon bə qubernatori şiko- yət nıvoştəmone. İqlə az nıvoştəm bəbəy, ğasbu məhəl nənəy. Əmma bəqon həmə ivrədə bə qubernatori şikot karde boəvon sərf kardəni. Əpinijone de bəqon, de əğon bevəc bıbun. Bə bəcəğən umimon heseki, nezə vəo- mədə çə beşərəfə Pavloviçi iyən çəyzoə daso ıştə yəxə bəroxnemon.
Zəhrabəqim xanım:
-	İnşallah şımə votəy bəbe. Isə bışən ıştə dinci bısə- nən. Im şanqo detbin maştə de otəşi canqon kardə. Ve oqınyəjon. Bışən bıhıtən.
Huseyn bəq:
-	Ha. Şımə mo rost votdə. Iştə dinci bısənəmon, hejo çı ımrujnəkuən vıjori bərpo bıkəmon. Əy bə sıf- tənə fəson varde lozime.
Əhmədmon bəştə kə şedən. Har kəsən okıryedə bəştə xonə. Həşim ve oqınyəbe. Bəştə vırə olaxtencəği hıtedə. Çoştə bəpeştə oğo bedə. Əştedə, dəvardə bəqlə xonə. Zəhrabəqim xanım əy bə surfə dəvət kardə. Əv harde-harde xəbə səydə:
-	Pə hələ əştə ni?
-	Əv vevaxte əşdə. De Əhmədi şin bə vıjor.
-	Bəmı boçi xəbə kardəonni.
-	Çımı balə, tı hələ tojə çok bəş. Bətı dincəti lozime. Vıjorədə ənnədə odəm heste, koon bəkan. Tınən arədə bəvon koməq bəkaş.
134
 
-	Bışum diyəkəm vəziyət çoknəye.
-	Iştə nuni nəhəş. Tıni hiçone vadənim.
-	Si bim, inə.
-	Ya detbin oxoy bahaş, yaən hiççune əşıniş.
-	İnə tı mını dırıst əğılı kardə. Çok. Baham. Pidəmni bəçmı ğəşənqə moə ğıyz bo.
-	Şımə çənə yol bıbujonən, bomı əğılişon, balə. Xıdo şıməni oqəto!
Harde bəpeşt Həşim dəro qınedə bə vıjor. Oməy bə vıjori rəseədə bə ve bevəcə mənzərə rast omedə. Ha ton siyosəmutə bıəbe. Şəhəri cəmot bə iyəndı koməq əvrə təmiz kardəbin. Huseyn bəq de Əhmədiyən vəyo- be. Huseyn bəq de Kələntər Nəcəf bəqi pemandəbin çı ğəzoku qəp jəydəbin. Hejo bı dəmədə Mayor Pavloviç oməy vəyo. Nez be bəvon. Bə vıjori çaş novne peştə, ıştə səy eşande-eşande votşe:
-	Bədbəxtə ğəzo. Hmm. Dığğətin bey lozime. Jıqonə şəhəri həmə sute bəzneşon. Ehh.
Peşo ıştə səy eşande-eşande deştə odəmon beşe şe. Huseyn bəqi bəy hiçi nıvotşe. Əmma ğıyziku çaşonış de xuni purbe. Iştənış səy bədast, tamış jəy. Kələntər Nəcəfi vindşe çı Huseyn bəqi ranq çoknə dəqiş be, əyən hiçi nıvotşe. Tam-tamijə mande diyə kardşe bə koəkon .
Sərxan har dı rujədə bı vıjor əvoy bo ko karde. Əv çı diyovıjon molon əhəvatiy, çəvonku pul əstəniy. Im ruj bə ko omeədə vindşe ki, vıjor sutə, mutə bıə. Qətşe ıştə sə, nıznəşe çiç bıkə. Həşim əy vindencəği zınəşe. Qədə- qədə bəy nez be. Sərxanən Həşimi vindencəği zınəşe. Səlom doy bə peştə xəbə səşe:
-	Əğə, ıyo çiç bıə?
-	Zinə şanqo yamən sutedəbe. Vıjorədə har çiy sute. Ve kam mol bekarde zınəmone.
-	Vaay, az çiç bəkaam?
-	Norohət məbi. Ve dənibəkəşe, vıjor ijən ko bəka.
135
 
Tı arədə boy soəx bıkə. Lap rə ım vırə bərpo bəkamon.
-	Əğə, çiç lozime, az şımə ğollığədə hozım.
-	Ne, ve səğbi. Tı ənə ro məvo. De çıvrəy odəmon ım koon bə sə bəjemon
-	Çı cur məsləhəte əğə. Isə az oqardom bəkə.
-	Rəcəbə day çoknəye? Kədəkiyon çoknəyin?
-	Şık bə Xıdo. Çokin. Bəşmə con dıvo kardən.
-	Xıdo rozibu.
-	Az həni bışum əğə.
-	Çokə ro.
-	Ve səğbi əğə.
Həşim nəzniy karde Ruşinə soəx bıkə. Sıxanon çəy dılədə mandin. Sərxan penışte bə asbi, şe. Həşim mıd- dəti diyə kardşe əçəy dumo, bə fik şe. Peşo bəştə oməy. Oqarde bə ko.
Sərxan bənə hasəfə ımruj əşiy maştə obəqardiy bə kə. Sərxan omeədə Xəcicə xalə soədə ğab şıştedəbe. Çəy zoə bə kə jıqo rə ome norohət kardşe əv. Tarsəy ki, Xıdonıkardə bə Sərxani jıçiy bəbe. Sərxan dəşe bə so. Asbo evoəy. Xəcicə xalə əmon nıdoşe əv asbi bıbə dəbasto, rərə nez be bəy:
-	Xıdo bə xəy oqırdıno. Çımı balə, ço rə oqardij? Çiçsə bəə?
-	Ha, inə, bə. Yamən pərişonim.
-	Çiçbə, çımı balə? Bıvotələ çımı dıli mətokon. Bətı çiçsə bə?
-	Ne, inə, norohət məbi. Mı çokim.
Bı vaxtədə Ruşinə kədəbe. Çı Sərxani omey əyən çı pencəku vindşe. Evoəy bə so, çəvon paliyo oməy. Xəcicə xalə de norohəti xəbə səşe:
-	Bəs çiçbexo?
-	Eh, həni bə şəhər mol barde əzınim.
-	Çoknə yəni?
-	Bənə hasəfə şim bə ko. Şim bənem vıjoriku hiç
136
 
əlomət mandəni. Sutə, mutə bıə.
-	Vuiyy balə, çiç votdəj tıı?
-	Ha, inə. Bo çəvrə tumo karde hələ çand ruj də- bəkəşe.
-	Vindəəj, həyff. Boçi sutəbu? Səlomət hiçi mandə nii? Həmə sutee?
-	Ha, inə. Qırd xok be, mande. Huseyn bəqi zoə votje, bə i haftə boyj.
-	İnşallah çok bəbe. Nıbo, vığon boştə qıləy ko pəydo bəkaj.
-	Diyəkəmonəni, inə.
-	Bışi ıştə dast-dimi bışışt, dəvard xorək biyəm botı.
-	Çok, inə.
Beko dəvardə rujonədə Sərxan haymədə bəştə pə koməq kardedə. Kali vaxtonədən de cıvonə əğlon ənıştiy ıştə vaxti dəvonedəbe. Isə çəy vaxt ve be, ən ve ıştə fiko Fizə dəvonedəbe. Diyədə bə jıvrəy şeədə, ıştə roy çı Fizəmon kəy tono eəğandiy. Umi kardəbe ki, Fizə soədə bəbe, əy bəvinde. Çəy moə, çəy bibiyon çand kərə çı avlodə kinonədə qıləy nomi boəy bıkəşonən, Sərxan rozi bedənıbe. Çəy dılədə Fizəbe.
Lankonədə vıjori bərpo karde i haftəsən ve dəkəşəy. Odəmon bə ruj, bə şəv koədəbin. Təmizəti kardşone. Nubəsəton dukononşon dute. Vıjor qədə-qədə bə sıf- tənə fəson oqardedəbe. Taciron iyən bino kardşone mol varde. Sərxanən bəştə sıftənə ko oqarde. Əv ve şo bedəbe ki, ijən ko hestşe. Həşim bı dəmədə bəştə pə koməq kardəbe. Çəy toniku bey iyən bəy koməq karde səbəbədə, bə Canqəmiyon şe nıznəşe. Hələ çəy pə bəy etyocış hestbe. Əv ısə de taciron şəbe ki, bo vıjori, bo dukonon mol bıstəno. Isə əv nəzniy karde ıştə pə colinə oqəto, çunisə bışo. Əncəxən çəy fikifam hejo Ruşinəsəbe. Boçəy vindero qirinc bıəbe.
137
 
Az çı Lankonu bə Lik ediyəsəm,
Haştənin bandon, az bıvindom tıni.
Tı qıləy vəyştədəş, az çəy kəybədəm,
Bə vəyşt boçi dəşe, haştənin mıni?
Tı mısə bılındiş, neziş bə Xıdo,
Az çənə votedəm, rəsdəni sədo,
Tı bıvot ənəndə coəti nıdo,
Əmə sutimonku, poş bemon həni!
Deştı dardinə az ənə sutəm ki,
İkərən xəbə bem, poş bəm, mutəm ki,
Az bə qıləy dardi dust,həmro bəm ki,
Nə tıni şıdoy bedə, nə ım vətəni!
İ mıddət iyən sokitətibe. Rujon be ğəzo dəvardedə- be. Zəhrabəqim xanım, çəy kinon de kəy kon məşğol- bin. Səray hələn çəvon kədəbe. Əçəy fikir-zikir əncəx Həşimbe. Ha boəy qirəvə eqıneədə piyedəşbe Həşimi dığğəti bəştə bıqordno. Əmma Həşimi məhəl nınoy əy dırıst ıştəno bekardəbe. İ ruj Həşim kədə nıbə vaxtədə Səray bə ğəror omedə ki, çı Həşimi şey-şuon otırno. Şayət çı Həşimi piyə kinə hestebu, bəvədə çəy şey- şuyon dılədə bıçmi oid jı çiyon bəben, əvoni pəydo bıkə. Omedə bə Həşimi xonə. Qılə-qılə çəy şey-şuon otırnedə. Bə kitobon arə, bə mizi səpe noə koğəzon diyə kardə. Hiççiy pəydo karde zınedəni. Peşo çı mizi rəfə okırnedə, vəyo çı kitobon arədə qıləy nomə pəydo kardedə. Okardə, handedə. Im çı Ğafəri bəy nıvoştə noməbe. Vəyo dı kəlimə hestbe. Nomədə votə bedəbe. “Boli, az rosneme nomə bəy. Əmma, cəvob noməy”. Sə- ray tikən bə şək dəşe. Xonədə həni hiççiy pəydo karde nıznəşe. Ve rıkone be. Çəy bəxtiku hejo həmon ruji ıştə moəku nomə səşe. Çəy moə nıvoştəşbe ki, noxəşim, Səray bo bəmı dast bıqəto. Səray məcbur mande oqar- de bəştə kə. Bəştə sıxanış doy ki, bı koy oxoy bebəşe.
138
 
VİSTİ ÇOMİNƏ POA
Im hodison həmə bıəpeştə, hejo çəvon bənavən i kəs çı dığğətiku bə kəno mandəbe. Iştəni hejo tənho hiss kardəbe. Har kəsi sə deştə kon ğalbe, ıştə jimonə- dəbin. Əv ısə boy xosiyyətədə ve sokit, veən sırəvot nıbe, hejo ıştəni bə kəno əjəniy, kənoku seyr əkəy. Im çı Zəhrabəqim xanımi vəvu, Humaybe. Əv çı kəo ve kam beəşiy. Beşeədəən ve vaxti bə hamsuə şedəbe, bəştə həsuə kə. Çand sorbe əv ıyo vəvu bıbuən, ıştəni bənə ğəfəsədə oqətə pərəndə hiss kardəbe. Əhmədi əvış ve piyedəbe. Əçəy mohəbbət Humay qir vardəbe ki, bı tənhoətiyon həmə, bəy nişodoə bı sardonə mıno- sibəton petovo. Bənə hasəfə ijən nıştəbe kədə bə fik şəbe. Zındənıbe çiç bıkə. Əhmədən bə şəhər şəbe. Coli- nə kədə mandeyən piyedəşnıbe. Bəştə həsı kəən şe piyedəşnıbe. Vəyoən hejo fikir kardəbe. Zəhrabəqim xanım əçəy xalə bıbuən ve sırəvotə odəm nıbe. Çəy balduzonədə Sara ve vaxton deştə piyə koy məşğol be- də. Xolçə boftedə. Surəyya ısəboy əncəx deştə xıyalon əşt-nıştədəye. Çoknə de şahzodə vindemon bəkarde, bəy bəşe.
Humay ıştə kədə çı ovəynə vədə nıştəbe, ıştə səy randəbe. Iştə muon rande-rande şe bə fikir. Fik kardəbe ki, əğlış bəbəy, ısə çəy sə diəy dəpuşeəbe. Çəy hə- sı deəy tikən nam rəftor əkəy. Çəy jimon co curə əbiy. Imoni fik karde-karde purğıbo be. Peşo ziyafətədə çə jeni votəyonən bəçəy yod oməyn. Fikir kardşe, ğasbu ə jen rost votedəbu. Ğasbu həğığətən ə təbibə jen bəy
139
 
koməq be bəzne. Bə hınə oməy. Əşte səpo, dəkırnışe ıştə pəlu, çadrəşən edoy bəştə sə ki, roədə hiçkiy əy nızno. Peşo okardşe kəybə, vindşe sokitiye. Qədə-dəqə beşe bə beton. Tan kardşe ıştə məşon bə xəlvəti şe bə jeni votə di. 1 sahatisən ve ro kardşe. Oxoy oməy rəsəy bə həmon di. Roədə rast oməy bə qıləy jeni. Bəyku xəbə səşe:
-	Zəhmət nıbo bıvotən. Nığə nənə konco jiyedə?
-	Tırkəçorə Nığə? De roy sape bışi, dı-seqlə kəybə- peştə qıləy sə ranqə kə bəvindejon, ə kə əçeye.
-	Ve səğbən.
Humay çə jeni votəy kardedə. Omedə Nığə nənə kəy pəydo kardə. Kanə kəbe, çə kəy kumi nimə rıjiyəbe. Kəy vədə ojə əyvon hestbe. Vəyo taxtədə nıştəvırə hestbe. Əçəy səpe qıləy jen de əğıli nıştəbe. Humay nez be, pemande kəybə paliyo. Jen ləzi erəxəy bə Humay, damə be:
-	Şımənən çı Nığə nənə tono oməşon?
-	Ha.
-	Xıdo koməqbu bəşmə. Azən ım əğılım vardə. Çan ruje əğıl həni sutedə. Oməym votem nənə qıləy çarə bıkə.
-	Bəs bə həkimi boçi nişo nıdone?
-	Diy həkim çan ruje bə diyəroə di şə, bə vəyə. Həmənki əçəy dəvon hiç kar kardənin. Nığə nənə qıləy dəvo bıdo, əğıl dərhol çok bəbe.
Bı dəmədə kəybə obedə. Çı kəo dıqlə jen beşedə. Im jenən peqətedə ıştə əğıli dəşedə bə kə. Humay soədə mıddəti nəvedə. Çaş kardə mıddətədə cur bə cur fikiron kardedə. Qah pəşimon bedə, votedə nohəx oməm. Çımı ıyo çı ko heste. Kədə bıznon bəy sə-sıxan bəkarden. Qaən fikir kardə ki, ğasbu ım jen bəçəy dardi çarə be. Oxoyədə bə hınə omedə ki, bımando vəyo, bıvindo Nığə nənə. Ləzi dəvarde, əğılbəvə jen
140
 
dastədə qıləy şişə bə beton beşedə. Diyə kardə bə Humay, votedə:
-	Dəşi, hovə. Xıdo koməqbu.
-	Ve səğbən. Bəşmənən Xıdo koməqbu.
Jen şe bəpeştə Humay dəşedə bə dılənton. Əv ve həyəconinbe. Dılənton tokibe. Xonə qıləy qədə pencə hestışbe. Çə pencəku qədə ruşinə dəvitedəbe bə xonə. Çı xonə pen sədə qıləy piəjen nıştəbe. Piəjeni vındşe Humay, daməbe:
-	Balə, boy bınışt.
Humay nıştedə çı Nığə nənə paliyo. Piyəjen i-dı saniyə bə Humay edyəse bəpeşt:
-	Ha. Balə, bıvot ıştı dard çiçe?
-	Çoknə bıvotom?! Xəcolət kəşedəm. Nənə, çımı əğıl bedəni, həni çand sore şuədəm.
-	Ha bala, ınşallah de Xıdo koməqi nezə vəomədə əğılsoyb bəbej. Norohət məbi, çımı balə.
Peşo, Nığə nənə de ləvo zuy əşte səpo. Nez be bə rəfə. Rəfədə çı şişə ğabon dılədə curə bə curə dəvon hestbin. Nığə nənə çəvon dılədə çiçisə otırne-otırne:
-	Balə, ım dəvon həmə mı hozı kardəme.
Çı şişon arəo havzə ranqədə qıləy vıjnedə. Omedə ıştə vırədə nıştedə. Şişə dıroz kardə bə Humay. Votedə:
-	Balə, bıqət ım dəvo. Ruji sekərə. Ha vədədə I keçə hağə ləvəsə beşomij. Kenə sə be, boyj ijən bədom. İnşallah bətı koməq bəbe. Çımı paliyo ve bə əğıl nımandə jenon omən. Isə əvon həmmə əğılsoybin. İnşallah bətınən ğısmət bəbe.
-	Ve səğbən nənə.
Humay səydə şişə çı nənə dasto. Deştə peqətə dı-se qılə ğızılə sikkə noydə çəy vədə, beşedə bə beton. Diyə kardə bə şişə. Çəy dılədə qıləy umi ros bedə. Dimıj şo bə kə omedə. Roədə iyən soədə hiç kəs bəçəy və
141
 
benışe, şo be. Dəşedə bə kə, rərə çə dəvoədə i keçə peşomedə. Peşo dəvo niyo kardedə. Şanqo Əhməd omeədə piyəşe ımoni boəy bıvoto. Əmma peşo çəy fikir dəqiş bedə. Tarsəy berdəmədə Əhməd bəy əhaştni dəvo peşomo. Tosbə ısə Əhmədiku hiç sır oqətəş nıbe. Im sır əy ve norohət kardəbe. Bə ğəror oməy ki, bə Əhmədi hiççiy nıvoto.
142
 
VISTI PENCMINƏ POA
Rujon şe-şe kırt bedəbin, vaxt rə-rə dəvardəbe, əm- ma Həşimiku hələn sədo-soəx nıbe. Ruşinə həni bənə sıftənə şinə xıyalonku dast kəşəşe. Jıqo fikış karde ki, çımı bə nav ərbobon həxədə məsə sıxanon rostinbən. Iştən bəştə votşe: “Həğiqətən rost votəşone. Ərbobon təkəbburin, ıştəku rozi insononin. Az de kom ağıli fikir kardedəbim ki, çəvonədə qıləy bənə bəmı diyovıjə kinə bəpiyeşe”. Əy bəştə sıxan doşe, həni Həşimi bəştə fik dənibənoy. De jıqo-jıqo xıyolon hıte.
Maştəvo əşte. De xıyzoni nəfo hardşe. Bənə har rujinə çəy pə bə hi şe. Ruşinə kəy konədə bəştə moə koməq be. Peşo Şərəboni nənə kəşıku qətşe, boğədə novneşe. Deştə moə çoştə hozı kardşone. Nurxan oməy boştə iyən boştə pə hardey bardşe.
Ruşinə həni xıyol soxteku dast kəşəşbe. Əv ıştə səy de kəy kon çadoydəbe. Xəcicə xalə de odəti ımrujən Ruşinəku xəbə səşe ki, bə Cəmolmon çiç bıvoton:
-	İnə ğıbon, çok beşdəni, həni çand ruje əvon çəməku cəvob çaş kardən. Aybe. Çiç bıvotom bəvon?
Ruşinə de odəti “ ne inə pidənime” nıvotşe. Əncəx ımrujnə cəvob co be.
-	Zındənim, inə. Şımə çoknə pidone, jəqo bıbu.
-	Şık bə Xıdo ım kinə bə ro oməy. Çı çok be. Hejo ıştı daymon çəmə kəy ome piyedəjonbe. Xəbə vığandəşon- be. Ve norohət bim. Zındənıbim çoknə bəbe, çiç bə- votemon bəvon. Ve şukur, inşallah har şey çok bəbe. Ya şanqo, yaən maştə bomen. Çımı balə kəy səhmon karde
143
 
lozime. So bəcəği bəpe yətonə bıkəmon. Koməqkə ım kon bıkəmon, orıxnəmon.
-	Çok, inə.
Ruşinə behəvəsbe, har çiyku dılış ku bıəbe. Əv behə- vəs bıbuən, bəştə moə har koədə koməq kardəbe. Piyedənıbeşe çəy moə əzob bıkəşo. Əv bə Həşimi rık bə Cəmoli şe rozi bıə be. Həşimi bevəfo iyən noxələf zıne- dəbe. Çı bəzniyki, çəvon arədə mərdiməzoron hestin. Çandi soron bəştə hov, rəfiqə zınə odəm bəy xainəti kardə. Çə mərdiməzoronədə qıləyən Pavloviçonbe.
Vıjori bərpo karde bəpeştə Nikolay ijən çı Huseyn bəqmon koon ğaydəsə beyku norohətbe. Əy ijən qırdə kardşe ıştə duston bəştə sə, votşe:
-	Vıjori bərpo bəpeştə məvuji Huseyn bəq deştə əğlon rohətin. Jıqo əbıni. Əvon rohəti bəpe nıvindon. Jı çıy fikir bıkən. Çımı dıli məzəş piyedə.
Çəy dustonədə qıləy votedə:
-	Bəçmı ağıl qıləy fikir omə, əncəxən bəmı tikəy vaxt bıdə.
-	Çok. Əncəxən tikəy mərağin, məzənquləyn bıbu.
-	Hiç norohət məbi, ve məzəyn bəbe.
Nikolay ijən deştə duston ıştə xayinə niyə ton dəvom kardəbin.
Bı aronədə Huseyn bəqmon kədə ijən ğonəğğərə hestbe. Zəhrabəqim xanım de ədəbi bə çəvon və be- şedəbe, bo har çiy çokbeyro dastoməy kardəbe. Çumçı- ko omə ğonəğ əçəy pə, Ostorovıjə Haci Mahmudbe. Haci Mahmud ve piəmerdbe, həni dasto şəbe. Çənə piəmerd bıbuən ıştə qonə xosiyəti dəqiş kardənıbe. Əv ve təkəbburinə insonbe. Hiçi bəqəm nəkəy. Huseyn bəq deştə xanımi bə ğonəği və beşedən. Əvon dəvar- dən zalədə nıştedən. Çəy nəvon həmə kədəbin. Haci Mahmud bino kardə:
-	Haa Huseyn, oxominnə vaxtonədə əncəx ıştıku
144
 
xəbon məsedəm. Hey tojə xəbon omedəna.
-	Jəqoye Haci. Dıli pidəşe sokitəti bıbo, rohətəti bıbo, əmənən rohət nəfəs bısənəmon. Əncəx çı foydə. Mərdiməzor hejjo hese.
-	Jıqo koonədə tikəy siyosətmədor bey lozime, siyosətm ədor.
Peşo ıştə dimi bə Zəhrabəqim xanımi qətedə:
-	Zəhra, çımı kinə, tı çoknəyiş? Iştə ı piyəmerdə pə yodo bekardə.
-	Ve səğbi pə, har çiy çoke. Bəştı ziyarət omdəbim, əncəx çoknə bini vindəş, oxor vaxtonədə aşişə rujmon bıəni.
-	Azən vındme kinəm omedəni, votem az ıştən bışum əy bıvindom.
-	Çok kardone pə. Şıməni vindeku ve şom. Səhəton çoknəye? Mualicon çoknə şedə?
-	Bəçmı sinnədə merdi çoknə lozimebu, jəqom. Mualicə bedəm. Dəvonən peşomdəm. Be bəyən nınqım bı dınyoədə, nınqım bə dınyoədəye. Ə zəhrimoron, bə çiçi lozimin zındənim.
-	Jəqo məvot pə. Əvoni peşome boşmə rohətiye.
Peşo Haci Mahmudi dimış qəte bəştə nəvon, xəbə
səşe:
-	Nəvonım çoknəye? Maşallah. Vindəm həmə yol bıən.
Əhməd damə be:
-	Çokimon, dədə. Bəşmə con dıvo kardəmon.
-	Maşallah, Əhməd. Ve dəqişbəş. Vaxt ve rə dəvardə, balə.
-	Şımə çokişon maşallah. Şe-şe cıvon bedəşon.
-	Ax tıı fırıldəğ, əğıləticoən jıqobiş. Iştı mo kenə bə Ostoro əvoy, oqardeədə. Iştı de Həşimi vılo kardəyon bə i manq qırdə kardəbin.
Zəhrabəqim xanım ıştə pə bə surfə dəvət kardedə.
145
 
Haci Mahmud, xıyzon həmə dəvardən nıştedən surfə kəno. Ğollığəkon xorəkon vardən. Haci Mahmud tikəy harde bəpeştə votedə:
-	Çımı qıləy xorək bıpatım hese. Əv xorək pateədə, hardeku odəm si bedəni. Zınəm bəbəy əyən əvəym. 1-dı ruj şımənən çəy patəyonədə əhəyjon.
Zəhrabəqim xanım tam jəydə, jı çiy votedəni. Şan- qonə harde dəvom kardedən. Şanqonə bə peştə Haci Mahmud de Huseyn bəqi nıştəbe zalədə, çəyku çimi bənav bıəyon xəbə səydə, sohbət kardəbin. Xanımon bəştə xonəon şedən. Həşimən oqınyəbe, şe bəştə xonə, olaxte ıştə vırədə. Əv həmən tikəy məyusbe. Hələ dı-se rujən bə Canqəmiyon şe nəzniy. Bəpe ıştə dədə bə Ostoro oqarde çaş bəkəy.
Şəvi nimə be, şəhəri cəmot həmə şinə hanədəbin. Əncəx Nikolay deştə duston ıştə mırdolə niyyəti bə sə jəyro səpobin. Nikolay şanqo deştə dusti mandəbe çəvon kəy vədə, çaş kardəbe. Ləzi bı ton, bə ton şebəpeştə, bəştə dusti votedə:
-	Konco mande ım Mişa? Boçi bə di dəqıne? Məra- ğine. Hiç nıvotşe çiç karde piyedəşe.
-	Norohət məbi, ısə bome. Bovə kardəm ım şanqo çoknə kef bəkamon.
-	Diyəkəmonəni...
Mıddəti bəpeştə Mişa de qıləy ərəbə oməy vəyo. Haştşe çı Nikolaymon paliyo. Nikolay xəbə səşe:
-	Boçi di oməyş?
Mişa ərəbə dılədə kison nişo doydə, votedə:
-	Bıçmon hisob di oməym. Imon bəzu pəydo kardə bin. Boçmonro dı-seqlə diy nəvəym. Kamə pulım xərc nıkarde.
-	Çiçeki ım?
Mişa sırəy, hiçi nıvotşe. Ərəbədə kison lıvedəbin. Mişa sırəy, votşe:
146
 
-	Boən budi mı.
Mişa de Nikolay oməyn çı Huseyn bəqi tojə bıdıvə bırzon qırdə kardə ambo tono. Ambo vədə ğərəvul bıkəş hestbe. Nikolay çəy peşttono qədə-qədə nez be, de tifanqi ğondəxi jəşe əv. Ğərəvuləkəş qıne bə zəmin. Iştəku şe. Pevatşone çı ambo kəybə çəftə, peqətşone kison çı ərəba, dəşin bə ambo. Kisə qəvonşon okarde, təyşon karde bə zəmin. Kisono emə moron pevılo bin bırzonsə. Əvon sıre-sıre edoşone kəybə, diyəro bin, şen.
Rujobə nezi həmon ğərəvuləkəş bəştə oməy. Əv oğobe, şanqo bıəyon bəçəy yod oməyn. Rərə əşte səpo, şe bə ambordori kə. Kuəşe çəy kəybə, pekardşe əv. Anbordori ğərəvuləkəşiku çəy ome səbəbış xəbəş səy. Ğərəvuləkəşi bəyku xahiş kardşe ki, nımando ıştəni bə ambo bırosno. Əvon bə ivrə oməyn vəyo. Anbordori ambo bəəş okarde, çəvrə mənzərə vindeədə yamən tarsəy. Rərə opırtəy bə peşo, edoşe kəybə. Vite-vite şe çı Huseyn bəqmon kəy. Bı vaxti Huseyn bəq deştə xıyzoni tojə oğo bedəbin. Ambordor həvilconi dəşe bə dılənton, hali ğəziyyə votışe boəy. Huseyn bəq de Həşimi beşin oməyn bə ambo. Əvon yamən ğıyzinbin. Huseyn bəqi okardşe çı ambo kəybə. Dılənton de morə purbe. Moron məhsuli niməşon zay kardəbe. Ğıyziku çı Huseyn bəqi çaşon de xuni pur bedən. Əncəxən hiçi votedəni. Beşedə çı ambo, asbardə bə ambordori ki, ambo təmizkən. Həşim petovedəni, de ğıyzi votedə:
-	Im çə beşərəfi koye. Im jıqo əmandni. Əvon çımi hesobi bədon.
Hejo piyəşe bə asbi penışto, Huseyn bəq əy oqətedə:
-	Bımand balə. Rıkinə sədə ağıl əbıni. Bışamon bə kə. Əyo bə ray bomemon.
-	Pə, bımon həni çənədə pebətovemon? Çimi bə nav vıjor, ısən ım.
147
 
-	Hovsələkə balə. Boy bışamon bə kə.
Əvon penıştin bə asbon oməyn bə kə. Nikolay ısə- boy diyəroədə çı doon dılədə deştə duston mandəbe bəvon təmşo kardəbin, sıredəbin.
Huseyn bəq de Həşimi oməyn bə kə. Kədəkiyon həmə əştəbin. Çəvon roy bə çaşbin. Haci Mahmudən nıştəbe əvoni çaş kardəbe. Huseyn bəqmon oməyn bə kə. Dəvardin dıləntonədə nıştin. Vəyo bıəyon votşone bımon. Həşimi ğıyz hələ emə nıbe. Əy votşe:
-	Pə, bəmı icozə bıdə, bışum çə sıpəzoə cəvobi bıdəm. Im çə Nikolay kardə koye.
-	Ne balə. Tı vindənişe bəqəm hejo əvonən ımşon piyedə? Əməni tosbınedən. Çəvon piəy sə əqətni.
-	Bımon petove bedənixo. Isə jı çiy nıkəmon cəmoti dılədə çiç bəvotemon. Əvotninki Huseyn bəqi boçi ım oyni bıjənış becəzo oqəte?
-	Az har çiy çok sərəsedəm. Az votmexo hələ hiççiy əkənim.
Zəhrabəqim xanımiyən təstığ kardşe çı Huseyn bəqi votəy:
-	Iştı pə rost votedə, çımı balə. Ki çiç votedə bəçmı vec ni, bəmı şımə lozimişon. Şıməhonədə bə i kəsi jıçiy bıbu, az bəmardem.
Peşo dimış qəte bəştə pə:
-	Pə, şımə çiç votdəşon bımi?
Haci Mahmudi diyənon şat bin:
-	Az jı çiy votdənim. Şımə ğəror doane. Azən deştə zuvışkəy bəşmə koməq bəkam. Bə qubernatori qıləyən nomə az bənvıştem.
-	Ve səğbən, pə.
Həşim çəvon çı ğəroriku norozibe, əncəxən çəvon sıxano beşedənıbe. Əşte səpo votşe:
-	Məcburim deşmə rozi bıbum. Əncəxən pidəmən- ni bımandom ıyo, ımoni bıvindom. Bımandom, çımı
148
 
daso qıləy xəto bebəşe. Az şedəm çı xaləmon kəy bə Canqəmiyon. 1 mıdd ət əyo bəndınem.
Zəhrabəqim xanım çəy vəy səydəni. Fik kardə ki, jıqo tikən çok bəbe. Həşim Nikolayku diyəro bıbo çok bəbe. Bı nəzədə votedə:
-	Çiç bıvotom, çımı balə. Ğasbu jıqo tikən çoke. Bışi. Əncəxən ıştəku mığətbi. Rə-rə nomə bınvoştiş. Əməni çaşbəro mahaşt.
-	Çımı çaşonsə, inə.
Həşim de xıyzoni xıdohafiz kardedə, beşedə bə beton. Ğollığəkon roy tədarukşon qətəbe. Əv penışte bə asbi, tojnışe bə Canqəmiyon. Im hodison qırd ıştə- kuş bekardəbe əv. İntasi dılədəş şoyə hisşən hestbe. Çumçıko əv bə Canqəmiyon şedəbe. Vəyo Ruşinə əvindiy.
149
 
VİSTİ ŞƏŞMİNƏ POA
Ruşinəmon kədə maştəvo həmə əştəbbin. Nəfo har- de bəpeştə binoşon karde kə-bə təmiz karde. Imruj Rəcəbə day nışe bə hi. Çumçıko ğonəğonış əvoy. Çı Ruşinə daymon omedəbin. Xəcicə xalə bo har çiy çok beyro dast-poçə bıəbe. So bəcə həni tər təmizbe. Har çiy ıştə ğaydədəbe. Ve dənıvarde, çəvon çaşkardə ğonəğon oməyn. Rəcəbə day de Xəcicə xalə beşin bə çəvon nav. Çı Ruşinə day Hidayət bəq, çəy jen Xavər xanım iyən çəy hovə oməbin. Xəcicə xalə dəvət kardşe əvon bə dılənton. Əvon dəvardin, nıştin. Tikəy çıton, çəton sıxan kardəpeştə dəvardin bə əsos məsələ. Xavər xanımi sıftə bino kardşe:
-	Çəmə ımruj yo ome səbəbi zındəjon. Bə hisobən sıxani ve dıroz nıkardə dəvardəmon bə əsos mətləb. Əmə oməmon şımə kinə Ruşinə boştə Cəmolə zoə bıstənəmon. Çiç bəvoteşon? Xəy dıvo doydəşon?
Xəcicə xalə de sokiti cəvob doşe:
-	Az çiç bıvotom. Ve şo əbim, çımı kinə çımı boə kəy vəvu bıbu. Əsos çəy pə fikire.
Hidayət bəq umjənbe bə sohbəti. Votşe:
-	Umim heste Rəcəbən ne əvotni. Deəmə avlod be etiroz əkəni. Haa. Merd, çiç votdəj?
Rəcəbə day ləzi bə fik şe. Votşe:
-	Çımı orzu çımı kinə hərəbəxtətiye. Əqəm əv, əçey mo roziyebu, kinəm hərəbəxt bəbesə azən rozim. Çiç bıvotom, Xıdo xəy bıdə.
Hidayət bəqi qətşe çı Rəcəbə day dast, votşe:
150
 
-	Xıdo xəy bıdə. Hiç fikir məkə Rəcəb. Detbin ısə çoknə yeznə-ğəyn bıəmon, çimi bəpeştən çokə xışə- vand bəbemon inşallah.
Jenonən bə iyəndı çaşiruşni doşone. Həməkəs şoyə- dəbe. Sıvoy Ruşinə. Əv bəqlə xonədə colinə nıştəbe. Bə hiç çiy həvəsış nıbe. Jıqo bızın boçəy səy omənıbin. Isə əv nə fikir kardəbe, nəən orzu kardəbe. Çəy dıli hiçi piyeşnıbe. Nıştəbe pencə vədə, təmşo kardəbe bə soədə jıqo-jəqo vitə kaq-kijon. Bı dəmədə Xəcicə xalə okardşe kəybə, votşe:
-	Kinə boy koməqkə, bo ğonəğon çay dəm kardə- me, bınəmon bə surfə.
Ruşinə tamtamijə bə beton beşe, oməy bəştə moə koməq. Peşo çəy moə de zuy doşe çayə xonçə bəçəy dast, vığandşe bo ğonəğon. Xonçə bə surfə noyədə, əçəy behəvəs bey Xavər xanımi hovə hiss kardşe. Ruşinə beşe bəpeşt əy votşe:
-	Çəmə kinə boçisə behəvəs çiyedə.
-	Məvuji xəcolət kəşedə, hovə.
-	Haa.
Ğonəğon tikəy sohbət karde bəpeşt, sıxan oməy çı vəyə vədəsə. Xavər xanımi hovə xəbə səşe:
-	İnşalla vəyə kenə bəkajon?
Hidayət bəqi cəvob doşe:
-	Da ruji bədiqə rujə manq dəşedə. İnşallah rujə bəpeştə bəbe. Ve dıroz məkəmon. Şımə çiç votdəjon, hovə?
-	Çı bıznom, bo hozo beyro xəyli vaxt dəbəkəşe.
-	Diyəkə az votdəm, cehiz-mehiz lozim ni. Çiçı heste, əy bıdə bəştə kinə. Şımə imkonon zındəmon. Jıqo şeyon şıməni norohət nıkən.
Xavər xanım daməbe:
-	Azən əy vote pidəmbe. Kədəmon har şey heste. Sıxan doəmbe ıştə zoə kəy ıştən, bə bəqon damə fə-
151
 
sonədə qırdə bəkam.
Xəcicə xalə de sokiti:
-	Çəmənən iqlə kinəmon heste, imkonmon bə çiçi rəsəy bədomon. Bıdə korığ nıkəşo.
Xavər xanım:
-	Çı korığəti?! Hiç bahaştem çımı zoə, çımı kinə korığ bıkəşon? Norohət məbi, çımı iyə.
-	Əsos əve ki, conşon səğ bıbu. Hərəbəxt bıbun.
-	Həlbəttə.
Tikəy sohbəti bəpeştə ğonəğon şen.
Adi iqlə ruj, Xıdo doə iqlə ruji Həşim bə di dəqınye. Həyf. Bəpe i ruj rə omə bəbəy. Isə əv de yolə umi ıştə asbi budi Canqəmiyoni tojnedə. Piyedəşbe ıştəni rə bırosno bəştə piyəy. De odəti ha səfə şəy omə ro, ısə ha dıroz bedəbe. Orəxdənıbe.
Həşimi omeyku xəbə nıbə Ruşinə, ğonəğon şe bə- peşt okıryəbe bəştə xonə, bəmedəbe. Bo Həşimi omey i mutə umiş bəbəy, əv bı dayəvondon etiraz əkəy. Əncəx bı dəvardə vaxtonədə çəy qırdo-kənon bəy kardə təsiron, co diyonədə bə kinon sə omə ədovəton çəy umionış puç kardəbe. 1 tonoən bənə hovə bəştə zınə odəmi xayinəti. Xıdo bə hiçki jıqo dustəti ğısmət nıkə. Hejo Səkinəku sıxan obencən. Səkinə çı Ruşinəmon kəyku bıəyon həmə de dığğəti çaş kardəbe. Oxor vaxtonədə əv de Ruşinə vindemoni kam bıkəən, əvoni çı çaşo vadoydənıbe. Həlbəttə, ımruj bə Ruşinəmon kə boçəy səy omekuən bexəbə nıbe. Əve, hejo zoə xıvandon şeku ləzi dəvarde əv oməy bə Ruşinəmon kə. Rəcəbə day de Xəcicə xalə nışdəbin soədə, ıştə kinə xəyə koyku sıxan kardəbin. Bı qədə vaxtədə çiç hozı karde bəznen. Çıç bədon bəştə kinə. Kosibə inson bıbunən, iyən ve şukur ıştə ruji dəvone zınedəbin. Hiç kəsi tono xəcolətəjə nıbin. Bə hisobən piyedəşonbe ıştə zu vışkəy bıdən bəştə kinə. Xəcicə xalə bəştə boə
152
 
iyən bəçəy jeni xosiyəti çok bələdbe. Hejo bı həxədə sıxan kardəbinki, Səkinə rosnışe ıştən vəyo. Səkinə vəyo omey vindencəği sıxanon mandin nimədə. Səkinə oməy səlom doşe:
-	Çoknəyon Rəcəbə day, Xəcicə xala?
Rəcəbə day cəvob doşe:
-	Səğbi ha bala. Qədə-qədə. Neçi Məmməd çokoye? Çand vaxte vindənim əy. Bəy bıvotij i şəv çəmə kəy bə şəvnışt bo.
-	Səğbi day. Pəmən çoke. Hukman bəvotem.
Peşo dimış qordıne bə Xəcicə xalə:
-	Ovşom kıve? Bəçmı çaş çidəni.
-	Iştə xonədəye.
-	Bışum çəy tono. Odəm kədə fikir kardə. Ləzi ıştə fiki oqətəmon.
-	Bışi, balə.
Səkinə bə dıləton dəvardedə, dəşedə bə Ruşinə xo- nə. Ruşinə nıştəbe çı pencə tono. Dastonış noəbe pencə vədə, ıştə səjən noəbe ıştə dastonsə, vi kardəşbe ıştə çaşon. Əncəx hıtə nıbe. Səkinə bə dılənton dəşeədə, əy çaşonış okarde. Vindşe oməkəs Səkinəye, dik rosbe. Səkinən oməy nışte çəy paliyo. Bino kardşe sıxan kar- de:
-	Çoknəyiş, ha Ruşi?
-	Çok.
-	Boçi bikefij?
-	Hiçi. Bekefnim.
-	Vindəmxo bikefij. Bı vaxti kədə hiç nənıştij. Ənəvij boği bı sə, bə sə.
-	Kamişi oqınyəm. Tı çokoj Səki?
-	Iştı xəbə səyku çokim. Tıku tikəy noqırəyim. Hiç odəmi soəx kardənij, ğasbu mardəbum.
-	Jəqo məvot, Xıdo nıkə. Bıbaxş oxor vaxtonədə tikəy behəvəsim. Kəyku bə beton beşe pidənime.
153
 
-	Ehh, zındəjki az rıkbıkə nim. Vindme tı omdənij. Az oməym.
-	Çok karde.
-	Ladi soy rıtdəbim, bənem ıştı daymon şımə kəo beşin. Mərağine, əvon boçi oməbin? Boştı səy oməbin?
-	Ha boçmı səy oməbin.
-	Ihı, çoknə be?
-	Zındənim. Pı-moə çiçjon votəbu jəqo bəbe.
-	Çoknəyyəni? Tınjon dooy, ya ne? Çiç be? Kinə bıvotəni, çiç be? Çoknə dəvarde? Ehh, zınəm bəbəy ıştən əvoym. Boştı iqlə sıxan vote odəmi dıl eqındə.
-	Çiç bıvotıme, ha Səkiya. Pəmon rozi bin. Məsəme rujə bəpeşt vəyə bəbe.
-	Ooo. Ve şo bim. İnşalla hərəbəxt bəbej.
-	Ve səğbi Səki.
-	Bə rujə ənəhoy mandəni. Da ruji bədiqə rujə dəşdə. Dı manqisən kam mandə. Bəpe hozı bıbum. Çımı ən nezə rəfiqə vəyədə, ən reçin az bəninim.
-	Tı həmişə reçinij, ha Səkiya.
-	Səğbi hovə. Əncəx hiç şo nij. Boçi jıqo be hə- vəsijxo? Ehh, jıqo məkəni.
-	Çı bıznom. Çımıku bəbəy hiç vaxti nəşim bə şu.
-	Kinə kam bənə bayğuşi sıxankə. Bə Xıdo şukurkə, Jəqo qıləy çokə xıyzon botı omən. Har şeyı bəbe. Rohətə rujı bəbe. Diy həmmə kinon orzuye jıqo.
-	Az bənə həməy nim.
-	Roste. Tı cındoj.
154
 
VISTI HAFTMINƏ POA
Həvo qədə-qədə toki bedəbe. Diyədə sokitibe. Har kəs ıştə koədəbe. Kiy ıştə i qətım zəminədə ko kar- dəbe, kiyonsə bo bəqon ko kardəbe. Kali kəsonən ıştə soədə kaq-kijə, mol-mələ noğo doydəbin. Bə divoji çiç lozime. Ruji çok dəvardero i cılmə nun. Çoko ki, bə umi be, ımruj bə xıyzoni doyro tikəy nunış heste, ıştəni baxtəvər hisob bəkarde. Bə Xıdo şukur sa kərə şukur bəkarde. Bı diyədə adi insonon jıqo jiyedən. 1 tikə nun ğəzənc bıkonsə ve şo bedəbin. De iyəndı mehrobon bedəbin. Çətinə vaxtonədə bə iyəndı dastək bedəbin. Kosib bıbunən. dıljon yolbe.
Çı divojonədə qıləyən Bızanq Nəvuz nomədə qıləy merdbe. Nəvuzə day de muz oqəte ıştə ruji dəvonedə- be. Tolışədə muzəvonəti ve heve bıəbe. Diyədə anqivin piyəkəs çı Bızanq Nəvuzi tono omedəbe. Bızanq nom hejo jıqo doə bıənıbe bəy. Nəvuzə day teləzıvonbe. İnsonon de telə sıxanon tıkne iyən de muz oqəte məşğol be səbəbədə bəy ım ləqəbşon doəbe. Nəvuzə day anqivinon qırdə kardəbe bə ərəbə, bardəbe bə hamsiyə diyon. Diyku tikəy diyəro çəy ərəbə çəx eqındə bə xandəx. İ sahatisən ve bo ərəbə bekardero zubəzube. Zuş vışkedənıbe. Bəxtiku çəy tono dəvard- pevard kardəkəsən nıbe ki, bəy koməq bıkə. Əv deştə ərəbə bəhərəkətbe, bı dəmədə Həşim çəy nezi dəvar- dəbe. Nəvuzə day əy vindencəği, vadoşe ərəbə, vite bəçəy həndəvər. Ahaay, dəvardə asbo oqəte piyedəş- be. Həşim əy vindencəği asbış oqəte. Evoəy çı asbo,
155
 
oməy çəy toniku. Nəvuzə day de şoy votşe:
-	Bilə, Xıdo ıştən bəmı koməq vığandəje tın. Bətı qı- ləy zəhmət, bəmı koməqkə ım ərəbə çiyo bekəmon.
-	Çok, day.
Həşim koməq kardə. 1-dı kərə təkom doydən, oxoy de təri ərəbə çı xandəxo bekardən. Nəvuzə day bə Həşimi mınnətdorəti kardə:
-	Vesəğbi, çımı bilə. Maştəvoku habə hərəkətbim ımi çığono bekarde zındənıbim. Çı diy cəmotən jıqobızın zəmini ebardə. Haruj vığnəy bedəbine, çoko odəm bə çətini eqındə, hiçki pəydo bedəni. Ve çok Xıdo rosnıje tın. De ərəbə anqivin bardəm, gala qıləy rəmkə pay bıdəm bətı.
-	Ne, ve səğbən.
-	Peqi, peqi, təmizə anqivine. Coni şifoye. Əncəx imkon bıbu rəmkə oqırdınij. Bə Canqəmiyon şedəj?
-	Ha.
-	Ha vəyo Nəvuz bıvotij, har kəs mıni zınedə. Rəmkə bə i kəsi bədoj, bərosne bəmı.
-	Çok, day. Ve səğbən.
-	Tınən səğbi.
Həşim anqivini səydə. Çəğono diyəro bedə. Tikəy ro şe bəpeştə rəsedə bə Canqəmiyon. Bə di dəşeədə ıştə dılədə ğəribə hisson dəvondəbe. Im di bəy tikənən doğmə bıəbe. Har çiy bəy ğəşənq çiyedəbe. Ən nəhoyət oməy rəsəy bəştə xalə kə. Əv dəşedə bə so. Çı asbo evoydə. Bı vaxti çəy xaləkinə Fizə boğədə nəvedəbe. Diyəroədə vindşe ki, qıləy xonəxo oməy bə çəvon kə. Vite-vite oməy bə kə. Vindşe oməkəs Həşime, ve şo be. Omedə bə çəy nav, xəşomə doydə. Peşo rərə dəşedə bə kə, Həşimi omey xəbə rosnedə bə Zibər xanımi. Zibər xanım beşedə bə Həşimi nav. Xəşomə doy bəpeştə əy bə dılə dəvət kardə. Əvon nıştedən əyvonədə. Zibər xanıım bino kardə hol- əhvol karde:
156
 
-	Xəş oməj bəştı ğıbon. Çoknəyij? Çımı hovə çok- nəye?
-	Ve səğbi, xalə, çokim, inəmən çoke. Səlom dıvo hestşe bəşmə.
-	Səğbu.
-	Sara çoknəye? Im ğəzo ğədəron ve bevəcbin, ha ruj bə xıdo bə lovəbimki çəmə Sara pəydo bıbu. Əhməd çoknəye? Xıdo əvoni bıkışto, çiçjon piyedə çəmə əğlonku?!
-	Saran çoke, kədə çı moə tonikuye. Əhmədən həni çoke, ijən bə pə koməq kardə.
-	Humay baləm çoknəye?
-	Humayən çoke. Əyən səlom vığandşe bəşmə.
-	Ha pidəmbe i kərə bom, ha səfə qıləy ko beşdəbe. 1 ruj vaxt pəydo bəkam, bəşem bəştə hovə bəqınem.
-	İnən ve şo bıəbe. Çand ruje çəy sə de ğonəği də- puşyə - sıredə.
-	Kiyeki ə ğonəğ?
-	Əlahəzrət Haci Mahmud, çəmə kəy omə.
-	Ooo, vocibə ğonəğe, çımı hovə əy rozi karde bəznebu. Ponə çəmə kəy oməbe. Çı illovi çarə kardme, şəv-ruj çəy ğollığədəbim ijən norozi şe.
-	İnən dast-poçəbe, həni zındənim rozi bəmande, ya ne.
Tikəy zərfət karde bəpeştə Həşimi Ğafərış xəbə səy.
-	Xaləzoə koncoye?
-	Deştə pə şəhərədəye. Şanqo bomen. Tı pidə ləzi ıştə səy bınə, ro oməj.
-	Çok, xalə.
Həşimi bə ğonəğə xonə dəvonedən. Əv dəşedə bə dılənton, yonqosə olaxtedə. Ruşinə fikiri kardedə. Mıni fik kardəbu. Ğasbuən yodo bekardəşe. Mıni vindeədə çiç bəvotebu? De norohətə fikiron han bardə Həşimi. Diyəroə roy oğandəşbe əv.
157
 
Ruşinə ısəboy kəy konədə bəştə moə koməq kar- dəbe. Şanqonə hozı kardəbin. Xəcicə xalə kərtof lu kar- de asbardə bə Ruşinə. Iştən de otəşi sənoy məşğol be- də. Hejo çoknə şodoəşbe qıləy izım bə piç, vuşş, vuşş sədo omedə. Çiç be? Xəcicə xalə rərə omedə çı Ruşinə tono: “Vay nənəm vaay, kinə çiçbe jıqo?” Ruşinə kərtof lu kardeədə bırnəşebən ıştə anqıştə. Xəcicə rərə qıləy kanə vardedə, mızəmət karde-karde çəy anqıştə dəbastedə:
-	Tikəy etyotin bıbiyəni. Jıqo əbınixo. Çiç bə bətı? Iştəni hejo behol, zəif bardedəj? Jıqo bızın bı ruji dırozi sığı kırniyə. Diyəkə bə cəmoti kinon, çoknə oğon. Çı diy çı səo jəydən, çə səo beşdən.
Xəcicə xalə dıl lap purebən, bo qirəvə nəvedəbe ki, ıştə dıli təykə. Ruşinə nıştəbe, hiç daməən bedənıbe. Çəy anqıştə xunən dəmandənıbe. Şərəboni nənə çı xonəo beşe, qədə-qədə omedə çəvon paliyo.
-	Çiç bə, balə?
-	Anqışdəj bırnyə. Ax çımı pefərəsatə kinə. Xunjən bıryedəni.
-	Xəcicə. Bışi qəzənə bıçın biyə, hırdkə, çəy ovi ekə yarəsə. Rəbi balə.
-	Çok, inə.
Xəcicə xalə şedə çı boğo qəzənə orındındə vardə. Hırd kardə əy, çəy ovi eparzındə çı yarə səpe. Anqıştə xun dəbusat bıryedə. Peşo de təmizə kanə epuştedən. Xəcicə xalə Ruşinə bo kaqon don ekarde vığandə. Iştən şanqonə hozı kardedə. Şərəboni nənə nıştedə çı Xəcicə xalə paliyo, votedə:
-	Balə, bə Ruşinə sə ve eməçır. Əğıle. Peşo tumo bəbe.
-	Çiç bıkəme, ha inəa. I kinə bə hiçi məhəl noydəni, navko əşiy hiyədə bəştə pə koməq əkəy. Ya bəmı koməq əkəy, xolçə əbovtiy. Qıləy koy tıki əqətiy. Isə nıvotoj
158
 
ha Ruşinaa, bışi ə koy bıkə, ıştən əşıni əkəni.
-	Zındəme inə ğıbon, ıştınən ko veye. Koon tı vin- dəj. Əvən tumo bəbe. Bəçəy xətri məqın balə.
-	Bo koy votdənimki, inə. Im çımı koye, kardəm. Votdəm tikəy pelıvoəni. Diyə kə. Çı Neçi Məmmədi kinə Səkinə. Maşalla yamən ğırvəğe. Bə həmə vəyon şedə. Bə həməy koməq kardə. Ruşinən tikəy pelıvoəni. Maşdə bə şu şedə, co kəsi kədən jıqo bıkə, çiç bəvoten. Əvotnin ım çı tərbiyəyee?!
-	Çok bəbe. Har şey çok bəbe.
-	İnşallah, çımı piyəyən əveəni. Şımə zoə tikəy pulıj do ə, tikəən Sərxani ğəzəncədə heste. Vıjorə ruji deəy bəpe bışum tikəy paşmə bıstənom.
-	Nərqiziku xəbə bıstən, ijən paşmə həvatdəbu? Bızno bo Ruşinə səydəj, ucuz bədo.
-	Hejo mınən bə fikədəm. Sıftə bəy bəvotem, hələ- bunim iyən paşmə həvatdə?
Qədə-qədə şəv bedə. Həvo şe-şe toki bedə. Ğafər- mon hələ omənıbin Həşim tikəy hıtəbəpeşt əştedə. Evoydə bə so. Tikəy soədə nəvedə. Ənəho dəkəşedəni Ğafər deştə pə Kəlbo Xansıvo omedən. Bə so rəseədə Ğafər Həşimi vindedə. Əv ve şo bedə. Asbo evoydə, deəy dastbəqıy bedə. Həşim bə Kəlbo Xansıvo səlom doydə. Kəlbo Xansıvo xəşomə doydə. Əvon dəvardən bə dılənton. Zibər xanım deştə kinə dıləntonədəbin. Əvon sədo məsecnəği beşin bə beton. Oməyn çəvon paliyo. Əvon əyvonədə nıştən sohbət kardedən. Şanqo- nə hozı bedə. Həməkəs omedə surfə kəno nıştedə. Tikəy sohbət kardə peştə Kəlbo Xansıvo Həşimiku Mayor Pavloviçi xəbə səydə:
-	Ə urus sıpəzoə şıməni həni norohət kardəniki?
-	Çəvonku hiç məvotən, həni bə xırtə vardəşone əmən. Pə əmon doydəni. Pidəşe Mayor bıbu, pidəşe çəy zoə bıbu, bəvon hay qley xuqə qullə əjənim.
159
 
-	Çiç bexo?
-	Vıjori suteku xəbəon hese?
-	Ha, xəbə oməy bəmənən rəsəy.
-	Çı Mayor Pavloviçi beşərəfə zoə deşdə duson sut- şone vıjor. İntasi dasədəmon sıbut nıbe. Zinən vardə- şone çənnədə morə, peşandəşone bə çəmə bırzə ambo dılə. Moron zay kardəşone ambo məhsul.
-	Vallah çı benamuson marde omə.
Zibər xanımən bə çəvon bı koy ve dilxor bedə:
-	Xıdo əvoni zəlil bıko bəpe. Bəs pə çiç votdə? Jışe bəka?
-	Votdə bə qubernatori şikoyət bənvışte. Az mandə bəbəym əyo ə sıpəzoə əkıştim. Bə hisob beşim oməym iyo.
-	Çokı karde, çımı balə. Çənə pidə bımand ıyo!
Peşt şanqonə Həşim de Ğafəri beşedən bə beton.
Maştojəku Həşimi piyedəşbe de Ğafəri calinə bımando ki, ıştə parson bəy bıdə. Ruşinə əçəyku soəx bıkə. Soədə nəvedəbin. Ğafəri vindşe Həşimi çiçsə vote piyedəşe, çəy bənav damə be:
-	Vallah, xaləzoə, tı çoknə votəbe, də ğaydən kard- me. Dome ıştı nomə bə nokə, əyən bardəje doəje bə Ruşinə.
-	Bəs dıminnə nomə?
-	Əvən jəqo. Əncəx bəy cəvob noməy.
-	Vallah çımıku qıno ni. Məvuji kinə pidənije tın.
-	Az ıştən deəy qəp jəninim. Bıdə nıpiye bəçmı dim bıvoto.
-	Çiç votdəmki, qəp bıjən.
Şəv bedə, diyədə sokitiye, həməkəs okıryəbe bəştə kə. Tolışədə jıqo qıləy yolon sıxan heste. Merd bəpe həşi penımə çı yonqo bəşto, bışu bə ko. Bəvədə ruzişən bol bıəbe. Maştəvo rə əşte ğəzinə, bə şəvən rə hıtedəbin. Isətən toki beycəği diyədə sokiti bedə.
160
 
VİSTİ HƏŞTMİNƏ POA
Ruj obedə. Kəlbo Xansıvomon kədə həməysən bə- nav Həşim əştedə. Nəfo hardedəni, iskani şıt peşome- də. Kədəkiyon nıəştə beşedə bə di. Omedə Ruşinəmon kəy neziədə çı qelləşə doy bınədə nıştedə. Hələ həvo ruşin nıbe. Qədə-qədə ruj obedə. Divojonən həşi sıveə- də əştedən. Iştə molon bə vişə, bə haym dəromedən. Həşim hələn çaş kardedə. Ruj dırıst obebəpeşt Ruşinə dastədə ovdon çı kəo beşedə. Həşim əy vindecəği rərə əştedə səpo. Şedə bə honi, vəyo əy çaş kardə. Ve həyəconinbe. Şanqo ıştən boştə ehandə sıxanon həməy çı yodo bekardə. Zınedəni çiç bəvote. Ləzi bədiqə Ruşinə omedə bə honi. Dəmandə ovdoni pur karde. Bı dəmədə Həşim çı honi yano beşedə. Ruşinə fik ovdoni- səbe. Berdəmədə Həşimi vindedə, hışk bedə mandə ıştə vırədə. Dı-se saniyə bə i yəndı erəxedən. Ruşinə bəştə omebəpeşt, quya hiçi bıəni, quya Həşimi zıne- dəni, ovdoni pur kardedə. Həşim nez bedə bəy, səlom doydə. Ruşinə deştə səy eşande səlomi cəvobi səydə. Hiçi nıvotə ovdoni peqətdə, dəro qınedə. Həşimi sıftə piyəşe oqardo, peşo bə ğəror oməy ki, bəştə sualon cəvob bıstəno, peşo obəqarde. Bə hınə omedə, nez bedə bə Ruşinə:
—	Xanım, mı bəşmə jı bevəci kardəme?
Ruşinə dəmandə, peşo bə ro dəvom kardedə. Həşim ijən votedə:
—	Yəni az jəqo bevəcə odəmim ki, demı jıqo rəftor
161
 
kardəşon? Çımı qıno iqlə bəşmə nomə di mvoşteədə be. Əncəxən çəy səbəbonən bəşmə nıvoştəmbe. Demı sıxan karde piyedonnıbe, ımi çokə fəsonədə əvotişon. Vallah şıməni bəsə dəşiym. Zınem piyedə, şımə bəmı jıqo sardonəti səbəb çiçe?
Ruşinə əçəy votəyono hiççi dərəsedəni. Dəmandə, de rıki:
—	Şımə çiç votdəjon, az bəşmə hiçi votənime.
—	Mıku qırəy kardane? Həxon hese.
—	Ne, şıməni zındənimki şıməku qırəy bıkəm.
—	Həqiqətən az şımə yodədə nim?
—	Mı nıvotme yodədəm ni. Votem bələd nim. Vişədə şımə bəmə kardə koməq hejo çımı yoddəye. Bıçmi hisom mınnətdorim bəşmə.
—	Əmma nomədə nıvoştaneki şıməni zındənim.
—	Çı nomə?
—	Şımə nıvoştə nomə. Rosti tikəy bə çımı kefi qıne ə sıxan. Bəmı nıvoşte fikon nıbe, ımi bəmı oşko vote əznişon. Tıni bəsə də dəəşim.
—	Az şımə votəyon sərəsdənim. Az bəşmə nomə nıvoştəmni.
—	Bəçmı nomə cəvobon nıvoştəonbe.
—	Bəmı nomə fılon rəsə ni. Məvuji səf eğandane.
—	Bəs çoknəçi bəzney be, az bəşmə nomə nıvoş- təmbe.
Həşim ıştə cifo bekardə nomə, nişo doydə bə Ruşinə
—	Diyəkən, ımən şımə nomə.
Ruşinə nomə səydə çəy dasto, diyə kardə.
—	Mı nıvoştəmni ım. Məvuji kiysə zərfət kardəje.
Peşo Ruşinə dəro qınedə. Həşim i təp pemandedə,
diyə kardedə bə nomə, ijən şedə Ruşinə dumo, votedə:
—	Im çoknə bedəxo. Bəmı votşone ım nomə tı nıvoştə.
162
 
Ruşinə odeəsedə. Diyə kardedə bəy:
-	Şımə votəyon sərəsdənim. Xahiş kardəm mıni norohət məkən. Həni az nışonəynim.
Ruşinə beşedə, omedə bə kə. Həşim dəmandə, hiçi votedəni. Imoni tikənən ıştə fiko dəvonedə, hiçi bə sə dəşedəni. De ğıyzi omedə bə kə ki, de Ğafəri sıxan bıkə. Məsələ oşko karde piyedəşe.
Ruşinən omedə bəştə kə. Ovdoni noydə, dəvardə bəştə xonə. Iştə hisson nişo doydənıbe bə Həşimi, əmma ve həyəconinbe. Umiş nıbe ijən Həşimi bəvinde. Imi hiç çaş kardə nıbe. Əv boçəy vinde ve şobe, həmən ve pərtbe. Boçi i ruj rə noməyxo. Peşo Həşimi bəy nişo doə nomə bəştə yod vardedə. Iştən bəştə sual doydə. Im çı məsələyebu. Ki çımı nomo jıqo nomə nıvoştəjebu. Ğasbu Həşimi ğəsdonə kardəjeki ıştəni bə sofi beko. Ruşinə fikiron həmə qınin bəyəndı.
Həşim ğıyzin holədə omedə bə kə. Kədəkiyon həmə nəfoşon hardəbe. Kəlbo Xansıvo bə diy şedəbe. Ğafər bə Həşimi hisob deştə pə nışe. Əv kədəbe. Həşim omeədə Kəlbo Xansıvo bə ro dəro qınedə. Həşim də- vardə bə kə, Bə Ğafəri votedə:
-	Xaləzoə, detı tikəy sıxan karde bəznem?
-	Həlbəttə Həşim. Dəvardəmon bə boğ.
Əvon dəvardən bə boğ. Həşim ıştə ğıyzi ebardə, votedə:
-	Ğafər, az hiçi sərəsedənim. Ruşinəm vinde. Votşe bətı nomə nıvoştənime. Çımıkuən sə nişe nomə.
-	Im çoknə bəzne be, çımı nokə votjeki, deştə dasti do əme bəy.
-	Im çoknə bedə. Iyo çiçsə heste.
-	Isə ubəmutemon.
Ğafər şedə həmon nokə pəydo kardə, vardedə çı Həşimi paliyo, çəyku xəbə səydə:
-	Bətı doə noməon tı bə Ruşinə nomədə kinə
163
 
doydəbij?
-	Bəle əğə.
-	Bıvindoj əy, bəznej?
-	Həlbəttə əğə.
Ğafər nez bedə bə Həşimi, votedə:
-	Xaləzoə, həqiqəti bo oşko kardeyro, ımi de Ruşinə dimbədim vardəninimon. Im koy oşko kardey ıştısən ve pidəme. Çumçıko tı bəmı umi bij, nomə do əbe. lyo çı hənqomə hestebu. Azən zıne pidəme. Imi çoknə de Ruşinə dim bə dim bıkəmon.
-	Az Ruşinə sədo bəkam bə ru, əyo həqiqəti bəzne- mon. Bəmı qıləy hırdən bıdə
-	Həlbəttə.
Ğafər bə həmon nokə asbardə ki, bışu çı nokon əğılonədə qıləy biyə. Nokən şedə əğlonədə qıləy vardə. Im həşt-nəv sinnədə qıləy dastəkə zoəbe. Həşim ə zoə vardə çı Ruşinəmon kəy tono. Iştən ijən mandedə çə həmon doy bınədə. Hejo çoknə vində Ruşinə eşe bə so, rərə əğıli vığandə bəy bıvoto ki, əy ruəkənoədə çaş kardəm. Əğılən vite-vite omedə bə çəvon kə. Ruşinə vanq kardedə, votedə:
-	Həşim əğə votjeki şıməni ruəkənoədə çaş kar- dəm. Ve vocibe.
Əğıl peşo vite-vite omedə çı Həşimi paliyo. Ruşinə Həşimi vindedə, oqardedə bə so. Zınedəni çiç bıkə. Bışu, ya nışu. Ləzi kədə bəton-bıton şedə. Bə ğəror ome zınedəni. Boəy mərağin bedə, çı vocibə məsələ hestebu. Berdəm həqiqətən vocib bəbeya. Bışu ya nışu? Oxoy bə ğəror omedə ki, bışu bıvindo çı məsə- ləye. Peqətdə teşti, kali tənıkə oləton şodoydə bə teşti dılə. Bəştə moə votedə ki, bo olət şışte şedə bə ru. Peqətedə oləton şedə bə ru. Bə ru rəseədə vində ki, Həşimi tono dı kəs, vəyo çaş kardən. Tam-tamijə bə ruy kəno omedə. Teşti noydə bə zəmin. Həşim nişo
164
 
doydə əy bə nokə. Xəbə səydə:
-	Nomə bı kinə do ə?
-	Ne əğə, ə kinə nıbe.
Ğafər ğıyzin nokə tono omedə, votedə:
-	Çoknəyyəni əv nıbe?
-	Vallah əğə şımə çoknə votanbe, azən jəqo kardme. Votone bışi bə Rəcəbi kə, çəy iqlə kinəj heste. Əçəyən nom Ruşinəye. Nomə bıdə bəy.
-	Ha. Tı çiçı karde?
-	Azən jəqo kardme. Bə çımı cəddi ğəssəm! Şim bə çəvon kə, çəvon kəo qıləy kinə beşe. Xəbə səme, Ruşinə şımənijon? Votje, ha azim. Mınən dome nomə bəy.
Həşim Ruşinəku xəbə səydə:
-	Şımə kədə co kinə hese?
-	Ne.
-	Im ki bəzne be?
-	Zındənim. Çəmə kəy şe-omə bıkə iqlə Səkinəye. Əvən jıqo şey əkəni. Həni co kəsi zındənim.
-	Norohət məbən, bı koy oxoy bebəşem. Ve həyf ki, çımı nomə bəşmə rəsə ni. Bıbaxşən ıyo sədo kardmone, norohətmon karde şımən.
-	Az bışum.
Peşo ıştə vardə oləton peqətedə. Oqardedə bə kə. Xəcicə xalə çəy rə oqarde, oləton ənəşışt bə dumo varde vindeədə xəbə səydə:
-	Çiç be, balə? Boçi oləton nışıştə oqardij?
-	İnə, ruəkənoədə uruson hestbin. Əvoni çaş nıkardə oqardim.
Peşo oləton noydə bə kəno, dəvardə bə boğ. Çı hən- qomon sə bekardəni. Çımon oxoy çaş kardesən co çarəş mandedəni.
Həşim de Ğafəri, omedən çı Rəcəbə daymon kəy paliyo mandedən. Nokən deəvon omedə. Bə nokə vote- dən. Ə kinə vindecəği bəmə nişo bıdə. Ənəho çaş
165
 
nıkardşone. Səkinə deştə vəvuon, dastədə zanbul çokoncosə omedəbin. Nokə əy vindecəği, rərə votışe:
-	Əğə, əğə diyəkə, bə kinə doəmbe nomə. Ha, ha ə kinəye.
Ğafəri çəyku xəbə səşe:
-	Peştpuriş bəştə, zə Bəşir?
-	Ha əğə, bəştə cəddi ğəssəm hardəm. Əvbe. Iştən deştə dasti dome noməon bəy.
Ğafər bə Həşimi votedə:
-	I kinə çı moləvonə Məmmədi kinəye. Ə ruji viş- ədə çəmə peroxniyə kinonədə qıləye.
-	Ha, bə yod oməy. Im jıqo əmandni. Boçi jıqo kar- dəşe, cəvob do ənine.
Bı dəmədə Səkinə de vəvuon çəvon paliyo dəvarde- dəbe. Əv iberdəm Həşimi vindedə, hışk bedə, mandə. Həşim, Ğafər hələ ə nokən çəvon paliyo. Dəbusat koy məğzi sərəsedə. Tarsiku çəy ranq bənə sipiyə voə bedə. Çəy nınqon zəmin qətdənin. Iştəni qin kardə. Çəvon vəvu ımi vindeədə votedə:
-	Hovə. Çiçbe bətı? Jıqo bızın mardə vinde. Ranqı berdəmədə dəqij be. Xıdonıkardə bətı jı şe bəbeya.
Səkinə zıvon larza-larze votedə:
-	Iberdəmədə behol bim. Rə bışamon bə kə. Ləzi dıroz bıbum. Çok bəbem.
-	Ha. Ha bışamon Səki. Mını torsıne.
Səkinə tadibəsə şedə bəştə kə. Çəy sıri səpe həni obə be. Tarsi kıştəşbe əv. Çı holo çoknəçi beşe həxədə fikir kardedə.
Həşimmon bə kə oqardedən. Tikəy nun harde bə- peştə ıştə dinci səydən. Həşim ımoni həmə bə Ruşinə çoknə xəbə doy roon fik kardə. Imiyən fik kardedə ki, berdəm Ruşinə bəy bovə nıkardşe? Berdəm Səkinə bəştə qıy nıqətşe? Həşim bə ğəror oməy ki, əvoni dimbədim biyə. Əve ki, qıləy nomə nıvoştedə, şedə çı
166
 
Ruşinəmon kəy. Soyku tikəy diyəro çaş kardedə. Çoko hejo vində Ruşinə beşe bə so, nez bedə bəçəvon kəy. Qıləy sığ pəydo kardə, nomə pepuştedə bə sıği, ğandə bəçəvon so. Ruşinə əy vindedə. Qədə-qədə şedə nomə peqətedə. Handedə. Nomədə Həşimi nıvoştəşbe ki, “Maştə har çiy botı izoh bəkardem. Bəştı sualon həməy cəvob bədom. İqlə xahişım hese tıku. Maştə nəfoni boyş bə honi. Omeədə hukman ıştə rəfiqə Səkinən deştə biyə. Isə co çiy votdənim. Maştə har çiyon bəz- neş”. Ruşinə çı noməku lap bə şək dəşedə. Çıç bedə ıyo, boəy lap mərağin bedə. Maştənə ruji behovsələ çaş kardedə. Həşim bəştə xaləmon kə oqardedə. Deştə xaləmon, de Ğafəri sohbət kardedə. Ləzi bədiqə hə- məkəs bo hıte şedə. Həşimən bəştə xonə dəvardedə. Imrujnəyon xıyol kardedə. Ruşinə xıyol kardedə. Imruj nubəsəton bəy aşığ bedə. Ruşinə ğəşənqəti əvış xoşhol kardəbe. Əçəy bənə ovşomi ruşinə doə sıfət Həşimi yodo beşedəni, xıyol karde-karde han əy bardedə.
Ruşinə çı ımrujnə hodison təsirədəbe. Kədə çiç kardəbin, çiç votedəbin vindənıbe. Iştə aləmədəbe. Nubəsəton Həşimış vindəbe. Həşimi əvış çı yodo bekar- dəni. Bəy nomə nıvoştəşe. Ve baxtəvərbe ki, çəy xəlvətə eşq becəvob mandə ni. Əvən şəvi dırozi ımoni fikir kardedə, Həşimi bəştə xıyol vardedə.
Bə ruji obe nezi han əy bardə. Hiç ənəhoy vaxt dənı- varde, bə suki handəy pelarzəy, rərə səpo əştedə. Jıqo zınedə ruj vevaxte obə. Əv bə honi şəninbe. Pencəku diyə kardedə. Ruj hələ tojə obedəbe. Rohət nəfəs səşe, nubəsəton olaxte. Həni hitedəni. Ruji dırıst obey çaş kardedə. Ve dənıvarde ruj obəy. Nəfo bəpeşt Rəcəbə day de Nurxani dəro qınedən bə hi. Sərxan penıştedə bə Siyovoy, şedə bə şəhər. Ruşinə nəfo harde bəpeşt surfə qırdə kardedə. Kə-bəy səhmon kardedə. Peşo peqətdə ovdoni beşedə bə beton. Tikəy jıqo-jəqo diyə
167
 
kardedə, Səkinə ome vindəni. Bə ğəror omedə ki, bışu bə çəvon kə, əy vanq bıkə ki, ivrədə bışun. Bəy ve mə- rağinbe ki, Həşimi əvonış deynənən boçibe. Hərdəm bə çəy ağıl omedə ki, çəy nomo nomə nıvoştəkəs Səki- nəye. Əncəx peşo bə şəytoni lənət votedə. Iştəni qıno- kar zınedə ki, ıştə rəfiğəku şubhə kardedə.
Ruşinə omedə bə Səkinəmon kəy və. Hejo piyəşe kəybə bıku, Səkinə kəybə okardedə. Səkinə dastədən ovdon hestbe. Zıne bedəbe ki, əvən bə honi şedə. Kəybə berdəmədə obeyku Ruşinə pelarzedə, peşo Səkinə vindecən şo bedə, votedə:
-	Səki, hejo azən boştı vanq karde omedəbim ki, bə ivrə bışamon.
-	Haa, rosti bıvotom, hiç holım niye. Iştəni çok hiss kardənim. Ğasbu az nıvom?
-	Vəseyəni Səki. Az cali şe pidənime. Tınən boy. Qədə-qədə bışamon. Sohbət bəkamon. Hiç ni bəznej çoknə şimon, oməymon.
Səkinə etiraz karde zınedəni, əncəxən Ruşinə təkid karde əy bə şək dənoydə. Zınedəki ıyo çiçsə heste. Iştəni bəvrə noydəni. votedə:
-	Çok, ha Ovşoma, bəştı xoto şedəm. Maştəvoku bə ğəror omdənıbim, bışum ya nışum. Tı pidəsə, bışamon.
-	Ve səğbi hovə. Bışamon.
Əvon bə ivrə dəro qınedən bə honi. Roədə ve kam sıxan kardən. Oxoy omedən, rəsedən bə honi. Vəyo Həşim, Ğafər iyən çəy nokə Bəşir əvoni çaş kardəbin. Səkinə əvoni vindecəği ijən çəy ranq sipi be. Yamən bə tars dəşe. Əncəx jıqo kardə ki, ımi hiss nıkən.
Əvon deynənən omedən nez bedən bə honi. Həşim səlom doydə bə Ruşinə. Ruşinəən səlomi cəvobi səydə. Peşo xəbə səydə:
-	Çəmə ıyo ome boçi ənədə təkid kardəbiyon? Çiç voteyon pidəbe?
168
 
Həşim cəvob doydə:
-	Hovsələ bıkənən xanım. Isə bəzneşon.
Əv vanq kardedə nokə, votedə:
-	Bətı doə nomə bə kom kinə do ə?
Nokə nişo doysə Səkinə, votedə:
-	Bı kinə, əğə. Hələ xəbə səmeyən, Ruşinə tınij? Votje, ha azim.
Səkinə ğıyzin holədə, votedə:
-	Im nokə dıvuəvuje. Bəmı hiçi doənije. Bəmı şər ğandə.
Nokə:
-	Bəçmı cəddi ğəssəm bıbo, bı kinə doəme
-	Du votdəj.
-	Az du votdənim. Ə ruji nomə bətı dome.
-	Az tıni zındənim, hiç vaxti vindəmni.
Ruşinə sıftə zındəni çiç bıvoto. Ən nezə rəfiqə bəy xayinəti kardəşebu? Peşo votedə:
-	Vəsənən. - həmə tam jəydən. - Iyo çiç bedə?
Ğafər mandəbe kənoədə, hiçi votedənıbe. Əv damə
bedə, votedə:
-	Hovə, boy az şıməni sərosnom. Həşim çığono bə Lankon şebəpeşt. Da ruji bədiqə bəşmə nomə nıvoş- tedə. Nomə doydə bəmı ki, az bəşmə bırosnım. Azən dome əv bı nənə mardə nokə ki, əv bəşmə bırosno. Əv ıyo tojə omə, hələ diy çok zındənıbe. Əmmo az bə cokəsi doəm bəbəy nomə, diy cəmoət həmmə əzniy ki, Ğafəri bə kinə nomə vığandəje. Əve bı tojə nokəm dome. Əmma əv şıməni de ə kinə səf eğandəjebən. Ya ənki, ım xanımi ğəsdonə ıştənış şımə nomo edaştəje bəy.
Səkinə ğıyzin:
-	Həmə dıvuye. Bəmı hiç kəsi hiçi do ənije.
Ğafər de rıki bə Səkinə diyə kardedə:
-	1 kərən çımı sədo məbırnən.
Səkinə tarsiku ıştə sədo bırnedə. Peşo Ğafər ıştə
169
 
dimi qətedə bə Ruşinə, votedə:
-	Jıqo, hovə. Diyəkə, ım kinə şımə nomo bə Həşimi nomə nıvoştedə. Həşim ə nomə handedə. Ve pərt bedə. Bovə kardəni ki, jıqo nomə, şımə bənvıştejon. Qıləy co nomə nıvoştedə, vığandə. Bı səfəən ım əvomə nokə vardəjebən nomə, doəjebən ijən bı kinə. Kinə həni cə- vob nıvoştənije. Həşimən əşte, oməy bə çəmə kə, umitşe ımon həmə. Isə bəşmənən vote piyedəmone ki, şımə bəştə hovə zınə ım kinə bəşmə xəyinəti kardəje.
Ruşinə çaşon pur bedən. Odeəsedə bə Səkinə votedə:
-	Boçixo? Az bətı çiçım kardəbe?
Səkinə tov vardedəni, əvən bəmedə. Bəme-bəme votedə:
-	Tı xəyinij. Vindəj, xəyinəti odəmi çoknə sutedə? Mınıjən jəqo sutəbe.
-	Mı bətı xəyinəti kardəm nixo.
-	Kardə. - qəvipuri votedə - Bə vaxti çı vişəku omeyədə bətı çiç votəmbe? Ha, tı xəyinij!
-	Ha, bə çımı yod oməy. Bəvədə bə Həşimi xoşım omedə, votəbe. Bəs az bətı çı curə xəyinəti kardme?
-	Tı bə nəbəyj... - dumo vote zınedəni.
-	Az bətı xəyinəti kardənime. Əv ıştən oməy, ıyo bəmı votje ki, bəbe bəşmə nomə bınvoştom?
Həşim bə sə dəşe, ko çı vırədəye. Oməy bə nav, dimış qəte bə Səkinə, votşe:
-	Xanım, şıməni zındənim. Şıməni i kərə vindəme, vişədə. Əvənki nimə-nimancul çımı yodədə mandəyon. Famedəyon ki, Ruşinə bə nəbəy şıməni bəqəm əkəym? Səfədəyon. Bənə şımə siyodılə odəmi hiç vaxti nəpime. Bə hisob Ruşinəku qıno məvindənən. Qınokor tınij ki, pıxluzəti kardə, tıni bəştə hovə bıznə odəmi xəyinətı kardə.
Səkinə hiçi votedəni. Tam-tamijə bəmedə. Ruşinəən
170
 
mandəbe kənoədə, bəmedəbe. Ğafər de rıki:
-	Im jıqo əmandni. Işti Məmmədə pə çəmə moləvone. Iştı şikoti bəy bəkam. Bə çokə cəzo bəqınej.
Səkinə ıştə pə nomi məsecəği bəme oqətedə. Bə tars dəşedə. Peşo de rıki votedə:
-	Şımə ımoni bə çımı pə bıvotojon, azən Ruşinə həxədə har şey diyədə bəvotem. Isə əv nışonəyne. Diy dılədə beabur bəbe. Bəvotem, de Lankonıji bəyəndı nıvoştedən.
-	Bıbırın ıştə sədo. - Ğafər lap ıştəno beşedə. Piyəşe bə Səkinə i şillə bıjəno.
Ruşinə zikə jəydə:
-	Ne, hiçki hiçi nıvoto. Şımənən məvotən. Səkinən nıvoto.
Peşo ros kardşe ıştə sə, pərt-pərti diyə kardşe bə Həşimi:
-	Səkinə həni votje. Az nışonə kinəm. Im koən sə əqətni. Mıni çı yodo bekən. Mıni çaş məkən. Bışən çığono.
Ruşinə bəme-bəme peqətedə ovdoni, oqardedə bə kə. Səkinəən ıştə ovdoni peqətedə, şedə bəştə kə. Har kəs diyəro bedə çəğono. Çəğono detbin kəy Həşim i kəlməən sıxan kardəni. Omedə bə kə, dəvardə bəştə xonə. Ğafər əy norohət kardedəni. Həşim coli man- dedə. Xəyli vaxt bə beton beşedəni. Çəy xun ve siyobe. Piyedəşnıbe, Ruşinə bə co kəsi bışu. Iştəni beçarə zınedəbe.
Ruşinən bənə Həşimi bə kə ome bəpeştə. Bəştə xonə dəvardedə. Çəğono bə beton beşedəni. Çəy moə çənədə vanq bıkoən, hay doydəni. Niştedə ıştə xonədə çı pencə vədə, bəmedəbe. Boəy ve çətinbe. Həm əğılətico bəştə hovə bıznə insoni xəyinəti. Həmən Həşimiku co bey. Umij çəyku həni siyəbe. Jıqo fikir kardəbe ki, Həşimi bə dastış dənoə əv. Şe-şe bəy nifrət kardəbe.
171
 
Əve ki, boəy Həşimi çı yodo bekarde hoston nıbuən ve çətinən nıbe. Əmma ısə zıneədə ki, çəy piyə zoəən əvış piyedə, əmma ivrədə əzınin be, ım boəy ve qon dəvardedəbe. Ve əzob kəşedəbe. Sıvoy bəme hiç əlocış nıbe. Detbin şanqo ıştə xonədə mandedə.
Səkinən bəştə kə omebəpeşt okıriyəbe bə qıləy xonə, bəmedəbe. Əğılətiku jıqo de iyəndı dustbə insoni qin karde ve qonbe. Hərdəm ıştən bəştə kardə hərəkəti pəşimon bedəbe, hərdəmədə jıqo famedəbe ki, həxədəye. Iştəni həxədə zınedəbe. Imruj bo həməkəsi qon be.
Qədə-qədə həvo siyo bedə. Şəv bedə. Kəlbo Xansı- vomon kədə həməkəs bo şanqonə harde hozı bedə. Həşim hələn xonədəbe. Zibər xanım Ğafəri vığandedə ki, Həşimi bo şanqonə harde vanq bıkə. Ğafər omedə kəybə kuedə, icozə səydə. Dəvardedə bə dılənton, votedə:
-	Tıni surfəsə çaş kardedən.
-	Bıvot vəşi nime.
-	Əbıni boli. Xalə norohəte. Imruj hejo xonədəbij. Peşo norohət bəbe, bəştı moə nomə bəvğande. Boy hiç nıbo i tikə jışe bəhə.
-	Çok, ısə bomem.
Ğafər dəvardedə bə zal. Ləzi bədiqə Həşimən omedə. Çəy xalə votedə:
-	Imruj hiçi hardəni. Xıdo nıkardə noxəş bəqıneja. Peşo bəştə hovə çı cəvob bədom. Tikəy xorək bəhə.
-	Çok xalə, baham. Bomı norohət məbi, iştoho ni- me.
Şanqonə bəpeştə Həşim deəvon ve nıştedəni. Ijən şedə bəştə xonə. Həşimi ım hol bo Fizə ve mərağin be. Tam-tamijə omedə Ğafəri toniku, qədə-qədə xəbə səydə:
-	Boli, zındənij bə Həşimi çiç bə?
172
 
-	Ne hovəli, zındənim.
-	Dıkəsi oməyjonxo. Zındəj, votdənij. Vallah bə hiçki əvotnim. İqlə bıvot, çı məsələye.
-	Hiçi zındənim. Tı bışi ıştə koon bıkə. Boçi olət dutdənij, boftedənij. Jenə koon boçi kardənij?
-	Eee, az əvoni zındənim
-	Roste, bə co kəsi koon ıştə bukə eqəteku həlbəttə jəqo şeyon omute vaxtı əbıni.
-	Əyşiii. Bətınən sıxan vote bedəniki.
173
 
VISTI NƏVMINƏ POA
Dı-se rujən jıqo şedə. Haruj Həşim mandedə çı honi həndəvərədə Ruşinə çaş kardedə. Ruşinə omedə çəğono ov bardeədə, diyəroədə bəy diyə kardedə. Im rujən Ruşinəmon kəy neziyədə çı qelləşə doy bınədə nıştəbe. Ruşinəən bə honi şeyədə əvış vindəbe. Boəvon deynənən ve çətinbe. Həşim de çı umi oməbe bı di. Əmma dırıst bə co mənzərə rast oməy. Nəhoyət ım rujən Həşimi penıtovəşe, maştəvo oməy bə honi. Əv ıyo Ruşinə bə çaşbe. Ruşinə omedə bə honi. Vindedə ki, Həşim əy bə çaşe. Nez bedə bə honi. Ovdoni pur kardedə. Həşim nez bedə bəy, votedə:
-	Zındəəş, çand ruje hejo fikir kardəm. Iştı bə cokə- si şe rozi bey zındənim. Tınən rozişbu boy bıvitəmon?
-	Ne, mı rozi be əzınim.
-	Boçi? Bə odəmi şe pidə?
-	Ne.
-	Bəs boçi rozi bedəniş? Az ıştı pə-moə vindəme. Çokə odəmin. 1 mıddəti bəpeşt tıni bəbaxşen. Har çiy çok bəbe.
-	Tı zındənij, çımı day ve tərsə odəme. Az bıvitom, əvon detbin oxoy deəmə dışmen bəben.
-	Jəqo məvot. Mı əhaştnim tı bə odəmi bışuş.
Ruşinə damə bedəni. Ovdoni peqətdə, oqardedə bə
kə. Həşimi təklifi famedə. Iştə dılədə orzu kardedə ki, bənə asudə pərəndə çı ğəfəso piyedəşe pepəro, bışu. Əncəx ve pərt bedə ki, ımiyən karde əzıni.
Həşim ğıyzin bə kə oqardedə. Umiş hestbe ki. Ru-
174
 
şinə rozi bəkarde. Isə zındəni çiç bəka Hukman Ruşinə bə ro vardəninbe. Co roj nıbe. Nıştəbe, ımoni fame- dəbe. Ğafər omedə əçəy paliyo. Bino kardedə:
-	Boli, çan ruje bənə rufi qardedəj. Damə bedənij, sıxan kardənij. Azən jı sıxani xəbə səydənim ki, ıyo ıştəni norohət hiss nıkəj. Əmma hovsələm nırəsəy. Ve niqoranim. Çiç be? Çı fikirədəj?
-	Norohət məbi, xaləzoə. Iştənən zındənim çoknə bəbe. Çan ruj ənnədə faməme. Imrujən bə Ruşinə ovardme ki, boy bıvitəmon, ray nıdo şe.
-	Zındəm, xalə bızno norozi bıəbe. Rozi əbıni deşmə. Əncəx az tıni vindəm çı holədəj. Bə jıqo ğəror oməjsə, az ıştı peştədəm. Çı koməq lozimebu, bəkar- dem.
-	Ve səğbi Ğafər. Bəmı ve dast qətdəş.
Bı dəmədə Zibər xanım bəvon nez bedə. Dastədəş qıləy nomə hestbe. Əy dıroz kardedə bə Həşimi, “ıştı moəku nomə omə” votedə. Nomə doydə bə Həşimi. Həşim səydə əy, okardedə. Iştə dılədə handedə. Nomə- də nıvoştə bıəbe: “Səlom çımı balə. Çoknəyiş? Iştıku ve niqoronim. Şeku jıqo iqlə nomən nıvoştə ni. Qıləy xəbə bıdə, çiç kardedəş? Çoknəyiş? Hiç əməniyən soəx kar- dəniş, çoknəyimon, çı holədəmon. Iştı şe bəpeştə Mayori zoə yamən divnə be. Ha zubəzu bedə əməni ıştəku bekə. Şəhərədə ıştı pə yaən Əhmədi vindeədə sıxan ğandedə. Imon səbr kardedəbin. Zinə Nikolay deştə duston vardəşonbe dı-seqlə mor, şodoəşonbe çı nokon mandə kəon penconku bə dılənton. Hələ ve şukur ki, bə hiçki hiçi bıə nıbe. Çəmə kəy çaş kardə beyku jıqo, bə nez omənıbin. Bə nokon pepuşedən. Iştı pəən bə qubernatori nomə nıvoştəşbe, cəvob omedə- nıbe. Zinə xəbə qətəşe ki, tı məvot, çı diy poçtbıkırın de Mayori i bənbən. Əçəy noməon bə qubernatori rosne- dəniyebən. Imruj de qıləy nezə odəmi, qələn nomə
175
 
mvoştşe. Asbardşe ki, de xəlvətə roy bırosnon bə quber- natori. İnşallah xəyə xəbə bome. Çəmə con çı quldoron dasto bərəxe. Komi bıvotım, komi nıvotım. Əhmədiyən nıvardşe tov, şe çı Mayori kəysə. Iştı pə çənnə ehandı- şeyən nıməsəşe. De Nikolay çanqbəyəxə bin. Ve şukurki ğəzo nıqıne. Mayori piyəşe Əhmədi bıdə qəte. Çımı pə dəşe bə arə, Əhmədış peroxniye. Peşo bardşe əv deştə bə Ostoro. Imoni bə hisob votedənimaa tı beşoş boyş. Votdəmki, ıştı xəbə bıbu. Çımı balə, əmə de təri səbr kardedəmon. Tınən hələ məvo. Mıddəti bımand ıştə xalə kədə. Bə çımı hovəmon səlom bıvot. Bıvot ki, Humay çoke. Əhmədi şeku əy ıştə tono oqətdəm. Deəmə mandedə, çəyku niqoron nımando. Xıdo xıvandikə.” Həşim nomə handeədə ranqış doy, ranqış səy, ıştə rıki bə zu ebardəbe. Zibər xanım ımi vindedə. Petovedəni, xəbə səydə:
-	Çımı balə, çiçıj nıvoştə? Jı norohətəti heste?
Həşim səpo əştedə. Nomə vardedə. Doydə bəştə
xalə, votedə:
-	İnəku bəşmə səlom hese. Əmandəyonən şımə ıştən bahandən.
Həşim beşedə bə beton. Soədə ləzi qardış kardedə. Vində çəy rık emedəni, penıştə bəştə asbi, beşedə bə di bo nəve. Həşim bə beton beşe bəpeştə, Ğafər ıştə moə- ku xəbə səydə ki, bə nomədə çiç nıvoştə bıə. Çəy moə:
-	Dədəm vay, nənəm vay. Bəçmı hovəmon qıy jıqo bızın mor pepuşyə, dast kəşdəni. Xıdo ıştən bəvon koməq bıkə.
Peşo nomə doydə bə Ğafəri. Ğafər nomə handedə. Çəy moə votedə:
-	Çımı balə, Həşim de ğıyzi bə beton beşe. Bışi çəy dumo. Əy cali vamədə. Xıdonıkardə bə çəy sə koyi bome.
-	Çok, inə, şedəm. Tı norohət məbi.
176
 
Ğafər bə beton beşedə. Həşimi dumo şedə. Roədə bəştə pə rast omedə. Xəbə səydə:
-	Pə, ıştıku çı əcəb, bı vaxtibə kə omedəj?
-	Hiçi balə, jəqoən ko nıbe. Mınən oqınyəbim, oməym.
-	Çokı karde, pə. Az çı Həşimi dumo şedəm. Tı roədə əvı nıvinde?
-	Vindme. Şedəbe budi jinə kujə. Asbi jıqo tojne- dəbe, jıqo bızın çunesə tadibəsəbe.
-	Çok, pə, bışum əy pəydokəm.
-	Çiçsə bıə, balə?
-	İnə bəvote bətı. Mı şem.
-	Çok, balə, bışi.
Ğafər bo Həşimi nəve şedə. Kəlbo Xansıvoən bə kə omedə. Bə kə oməpeştə ıştə xanımiku hali ğəziyə xəbə səydə. Zibər xanımən ımoni boəy qəp jəydə. Peşo Kəlbo Xansıvo nun hardedə. Harde vaxtədə hiç damə bedəni. Harde bəpeştə peqətdə qıləy kitob, nıştedə zalədə ki, quya kitob handedə. Əncəxən bedəbe zıne ki, əhvolış xərobe. Zibər xanım çimi səbəbi omutero xəbə səydə:
-	Çiçsə bıə, merdə? Bekef çiyedəj.
-	Ne, hiçi bıəni.
-	Xahiş kardəm şıməni çiçsə norohət kardəbu bəmınən bıvotən. Zındəm, jı ənqəlı heste.
-	Mıni bo norohət nıkarde xoto votedənijonbu, bəvədə bıznən, jıqo tikən ve norohət bedəm.
-	Çiç bıvotom jenə? Xəyli vaxte puli işqilmon heste.
-	Bəs dəvardə səfədə de Əhmədi ımonon səbəro nıkardone?
-	Ne, əv de xəroci anqılə işqilonbin. Bə mıddətiyən bıbu, roysəmon noə. Əmma işqilon de əy sə nıbin. Çəmə vəziyət ve qone. Çı kəy ruziqori dəvone çətinəti həni kəşedəmon.
m
 
-	Jəqo be əzıni? Çoknəçi be ım?
-	Vəomədə har şey qin karde tars heste. Məcburim çı ğarzon əvəzi zəminon bıdəm.
-	Jəqo vəziyətmon qone?
-	Ha, jenə.
-	Ray bıdə bəştə pə bo koməqi dast okəm.
-	Ne, qəti əbıni!
-	Xahiş kardəm tərsəti məkən. Çımı pə sıvoy mı iyən Zəhrabəqimi həni hiç kəsış ni. Əçəy dəvlət çımı de Zəhrabəqimiye. Boçi ısə çəyku koməq nıpiyəmon?
-	Votem ne, jenə. Bı həxədə həni sıxan məkən. Az hışkə nun baham, bə Haci Mahmudi qıy şat əkənim.
-	Çımı pə səhət qone. Az çəyku bəmı eqınə pay bəpiyeme.
-	Votem ne, jenə. Pətı eqınə pay vədə kenə oməy, bəvədə bəstej. 1 mıddət bə çətinəti petove məcburə- tiyədəj. Ne votdəjbu, pidəmni. Bəznej şe bəştə pə kə.
-	Çok, həni hiçi votdənim. Vindəm şıməni rozi karde əzınim. Bışum şanqonə hozıkəm.
Ğafər mıddəti diyədə nəvedə. Nəhoyət Həşimi ruəkənoədə pəydo kardedə. Həşim nıştəbe ruy kəno, çı qıləy yolə sıği səpe. Zəmino qırdə kardə reğon qılə-qılə şodoydəbe bə ru. Ğafər omedə nıştedə çəy paliyo. Ləzi damə bedəni. Peşo qədə-qədə xəbə səydə:
-	Çiç karde fikirədəj xaləzoə?
-	Mıı, hiçi.
-	Hmm.
-	Çımı dasto xəto omeku etyotşon karde əvon, bı səbəbən boçmı yo ome rayşon doy. Mınən oməym. Bıdə ıştən ımi səbəro bıkən. Çımı pə jıqo zındə qubernator əy bəroxne çə sıpon daso. Bəmı imkon doəşon bəbəy, vevaxt bə cəhəndım vığandəmbe əvon.
-	Tı behovsələj. Iştı pə dınyovində odəme. Rosti əv çok zındə. Boy tikəy vaxt bıdə bəy.
178
 
-	Çımı hiç şe fikmən ni. Bıdə bənə ıştən zınəy bıkə.
-	Ğasbu jıqo tikən çoke.
-	Zındənim, zındənim.
Həşim nıştə vıra əştedə. Dasti sığiyən şodoydə, votedə:
-	Həniyən çaş bəkam. Jı çiy nıkən, ıştə zınəy bəkam.
Peşo nez bedə bəştə asbi. Odeyəsedə, bə Ğafəri votedə:
-	Ğasbu bışamon bə dukoni və?
Ğafər əştedə səpo, votedə:
-	Bışamon.
Əvon penıştən bə asbon, şedən bə dukoni və. Vəyo noə kətılon səpe nıştedən. Xəyli vaxt hiç kəs damə bedəni. Har kəs ıştə işqilon fikiri kardedə. Ğafəri ıştə kədə bıə çətinətiyonku bexəbə nıbe. Çand vaxtbe deştə pə bə hərəkətbinki əvoni bəsə roysə bınən. Isə Həşim de Ğafəri çətinətiyon fikiri kardeku, həvəsşon nıbe qəp bıjənon. Hay ıştə xıyolonədə, fikir-fikirədəbin. Ləzi dəvarde, çı diy məlo omedə vəyo. Dukoni navədə su- kut qin bedə. Məlo Dadaş Həşimmon zınedə. Vəyo omeyədə deştə səy eşande, bəvon səlom doydə. Əvo- nən çəy səlomi səydən. De odəti vəyo bıə cohilon qırdə bedən bəçəy sə, bə mərağinə qəpon quş doydən. Iştə sualon doydən. Məlo Dadaşi hikayon çı Həşimmon fiki oqətedə. Tikəy deəvon həmsohbət bedən. Həvo toki be bəpeştə, omedən bə kə. 1 rujjonən jıqo dəvardedə.
179
 
SIMINƏ POA
Ovşom ıştə vırə bə Həşi doydə. Həvo qədə-qədə ruşin bedə. Tojə ruj de tojə umiyon bino bedə Həşim çəsədəy əştedə. Iştə xaləmon boğo qıləy ğəşənqə vıl çınedə, şedə çı honi paliyo çaş kardedə. Diyəroədə Ru- şinə ome vindedə, vıli noydə çı honi tono. Iştən man- dedə diyəro, bəy təmşo kardedə. Ruşinə nez bedə bə honi. Vıli vındedə. Peqətdə əy, bu kardedə. Odeyəsedə bə qırdo-kəno, Həşimi vindedə. Zıveləsırə kardedə. Peşo honiyo ov pur kardedə. Oqardedə bə kə. Jıqonə dı- se ruj Həşim ha maştəvo əştedə, bo Ruşinə vıl vardedə. Ruşinə həni honiyəsədə vıl vinde odətış kardəbe. Həşim bə Ruşinə soğnə peqardəbe. Har vırədə əy çaş kardəbe. Hətta çəy kədə bey vaxtonədə, çəvon kəy nezi çı qelləşə doy bınədə nıştedəbe, bə çəvon kəy diyə kardəbe.
1 ruj ijən çı həmon doy bınədə nıştəbe. Vində ki, Ruşinə dastədə teşt, kəyku beşe. Zındə ki, əv bə ru şedə. Çəy bənav şedə. Ruədə əy çaş kardedə. Ruşinə omedə bə ru. Teşti noydə saru. Bino kardedə olət şışte. Həşim nez bedə, nıştedə çı sığisə. De qurə sədo votedə:
İjən teştı noə sədə omedəş,
Komək bəkam, əy bə zəmin bınəş tı.
Şo bəbem ki, çımı dasto bıstənoş Bətı doə vıli bə və dənəş tı.
Bımandom betı az, dılım bəvəşe,
Xosə rujən çe dasto rə bebəşe,
180
 
Bıvindo ovşumən hiç benibəşe,
Bənə ovşumi reçinə kinəş tı.
Bo ico be zındəş kame mandə vaxt,
Boy bışəmon dıldə botı bınəm taxt,
Dınyoədə bəbem qıləy hərəbaxt,
Çımı kəy kiədə otəş sənəş tı!
Bə Ruşinə ve xoş oməy ım şeir. Əv olət şışte-şışte Həşim bəy bə təmşobe. Peşo bino kardşe bo qəp jəy, votşe:
-	Çiç be, ha Ovşoma, hələn bo vite rozi niş?
-	Ne, rozi nim.
-	Boçixo? Az tıni bəsə dəşedənim.
-	Əzınim karde. Im ruj çımı daymon boəmə şələ bəvğanden. Maştə sipirişə pılo bəbe çəmə kədə. Bə diy kali sipirişonən həni votəbə. Az ımi bəştə xıyzoni karde əzınim. Əvoni bevəcə vırədə oqəte əzınim.
-	Iştə hərəbəxtətiku dəvardedəş bımon?
-	Ha. Əvon ve de yolə zəhməti perosnəjone mın. Iştən vəşi mandən, bəmı hardejon doə. Hiç nıbu ımi boəvon kardəninim.
-	Tı boçi sərəsedəniş. Əvon boştı çokə rujon ənədə zəhmətş on kəşəbe. Iştən əziyət kəşdəbinki, əğlon çok bıbun, baxtəvər bıbun. Ənədə əzobi bəpeştə tı hərə- bəxt əbınişsə, çəvon zəhmət bə çiçi bəqıne.
-	Ne. Mı ıştə ğərorım doə. Tınən ıyo məndın, bışi. Vindəkəson bevəc səbərəsen.
-	Tıni piye bevəci çiçe?
Ruşinə purə teşti peqətedə, votedə:
-	Çok, bəvədə az şedəm. Çəmə hərəkəton çok nin.
-	Çune bışuş, bomem. - sıredə.
-	Az bə kə şedəm.
-	Azən bəşmə kə bomem.
-	Tı səfe bəj.
-	Ha səfem. Iştı səfe.
Ruşinə jı çiy votedəni. Oqardedə bə kə. Kədə çəy nənə
181
 
colinəbe. Çəy moə de Nurxani şəbin bo paşmə səy çəy Nərqizə bibi kəy. Ruşinə şıştə oləton peğandedə terisə. Peşo nıştedə pılləonisə ıştə dinci bıstəno. Diyəroədə ıştə moə ome vindedə. Çəy moə deçəy rukə boə jəşonbe paşmə bo bə həy, vardəbin. Hejo bə soy bəleti rəsəbin, çə tono Həşim pəydo bedə. Ruşinə əy vindeədə həyəconin bedə. Rərə əştedə səpo. Tarsdə ki, berdəm bə çəy moə jı çiy bəvote. Həşim bə Xəcicə xalə nez bedə, votedə:
-	Xalə, icazə bıdə koməqkəm.
-	Ve səğbi xalə ğıbon. Əziyət nıbu. Iştən bəbamon bə kə.
-	Neye, çiç votdəşon. Jıqo qonə şələ kırne boşmə çətin bıəbe. İcazə bıdən. koməqkəm.
Həşimi peqətşe çı Xəcicə xalə duşisə şələ, bə ro dəvom kardşe. Xəcicə xalə dəşedə bə so, Həşimən çəy dumo. Xəcicə xalə nez bedə bə kəy, soy kıçədə qıləy vırə nişo doydə, votedə:
-	Xalə ğıbon, paşmə bınə ıyo.
Həşim paşmə noydə bə çəy votə vırə. Xəcicə xalə boəy dıvo-səno kardedə:
-	Səğbi balə. Xıdo bətı koməqbu.
-	Hiçəkəni xalə.
Ruşinə tam-tamijə əvoni çaş kardedə. Iştə dılətoni hardə ki, berdəm Həşim çiçsə bəvote. Əmma Həşim jı çiy votedəni. Deəvon xıdohafiz bedə, beşedə şedə. Əv şe bəpeşt Ruşinə rohət nəfəs səydə. Xəcicə xalə bə Ruşinə votedə:
-	Balə, ı paşmon çok- çokinə kuye bəpeşt ovışkıne lozime.
Ruşinə fik bəysə bedəni. Xəcicə xalə:
-	Kinə Ruşinə, detımexo.
Ruşinə ıştəni qırdə kardedə, votedə:
-	Ha, inə, obəvışkınemon paşmon.
-	Çok, balə. Bışum ıştə dinci bıstənom.
-	Çok, inə.
182
 
Imrujnə ruji maştənə. Xəcicə xalə maştə-maştə əşte- də, bo şanqonə sipirişə pılo məclisi hozı bedə. Hamsi- yon, avlodə jenonən bə koməq omedən. Ruşinə bə Cəmoli şe rozi nıbuən, bəştə moə koməqəti kardəbe. Əncəx ve behəvəsbe.
Həşim ıştə xalə soədə colinə nıştəbe. Ğafər çəy co- linə nışte vindedə, omedə çəy paliyo. Soədə qıləy kındə peqətedə, nıştedə çəy səpe. Bino kardedə bə sohbət:
-	Çiç bıə? Im ruj boçi bekefij?
-	Im ruj çı Ruşinə sipirişə pılo doydən. Əy ımruj rəsmi bəsten. Az hiçi karde zındənim. Ruşinə bo vite rozi nıbe. Zındənim həni çiç bıkəm.
-	Sərəsəym.
-	Bəs tı boçi bekefiş? Çan ruje kədə həmə itəhə- rişon. Xaləən jəqo. Çiçsə bıə?
-	Ne, hiçi bıə ni xaləzoə. Har şey ıştə ğaydədəye.
-	Səm dəpuşiyə deştə çiyon, hiç bəşmə dığğət kardedənim. Mıni bıbağşənən. Bə şımənən şələ bəm.
-	Jəqo məvot, vallah qırəy bəkamon. Im ıştınən kəye.
Həşim ıştə dasti noydə çı Ğafəri amisə, votedə:
-	Ve səğbi çımı boə.
Şəv bedə, diy kali sipirişon qırdə bedən bə Rəcəbə daymon kə. Çı Ruşinə Hidayətə daymon kəoən sipirişon omedən. Rəsmi dayəvandə mərosim bedə. Cəmoli day Ruşinə amuku Ruşinəş piyedə. Ruşinə amuən kinə doydə. Yolon rozi bedən. Zoə day bə kinə amu ğızılə pul doydə. Dayəvondəti jıqo sə qətedə. Məclisədəkiyon həmmə “Mubarəke” votedən. Peşo məclisi jenon bə ivrə qırdə bedən. Zoə odəmon bə kinə dasti nışonə anqışte pevonedən. Ijən həmə “ Mubarəke” votedən. Ruşinə ıştə dimi qətedə ki, nıbəmo. Ğonəğon şe bəpeşt, dəşedə bəştə xonə. Detbin maşdə çəğono beşedəni. Bə şəvi dırozi bəmedə. Həşimən bə ruji dırozi bekef bedə. Ruj jıqo orəxedə.
183
 
SIVI IMINƏ POA
Maşdəvo nəfoni Həşim omedə bə honi. Ve çaş kar- dedə. Əmma Ruşinə omedənıbe. Tikəy dəvarde, Ruşinə oməy vəyo. Dastədəş ovdon nıbe. Əv bo Həşimi vinde omedəbe. Rəsedə bə honi. Həşim nez bedə bəy. Ruşinə ıştə dasti anqışte nişo doydə bəy, votedə:
-	Vindəj az həni nışonə kinəm. Xahiş kardəm bışi. Mıni çı yodo bekə. Həni məvo. Im boəmə dıkəsiyən ve qone. Bışi.
-	Ne, az hələən bəştı rozibe umim hese.
-	Mıni yodo bekə. Maştə rujə dəşedə. Çəy bə peşo- ən vəyəm bəbe. Xahiş kardəm bışi.
Ruşinə həni çaş kardedəni Həşim çiç bəvote, oqar- dedə bə kə. Həşim hiçi vote zınedəni. Çaşonış pur bedə. Mıddəti honi tono nıştedə, peşo oqardedə bə kə. Çəy xalə nıştəbe kəy ğonəğə çaşmədə. Həşim bəştə xalə votedə:
-	Xalə, az ıştə şey-şuyon qırdə kardedəm, oqar- dedəm bə Lankon.
-	Boçi? Çiç be berdəmədə, jı xəbə heste?
-	Ne xalə, hiçi bıəni. Az bə kə oqardedəm.
-	Xalə ğıbon, hələ boy bınışt, ıştə nəfəsi bıstən. Tikəy hovsələkə. Şanqo bıdə Ğafər deştə pə bo. Əvoni bəvindej maşdə nəfoni dəro bəqınej. Jəqo məkə, əvon jıqo bəznen qırəy kardə, şəj.
-	Ne xalə, çəvonku boçi qırəy bıkəm?!
-	Bəvədə bəçmı sıxani quş bıdə. Imrujən bımand, maştə bəşej. Həmən roy tədoruki bəqəten.
-	Çok xalə. Maştə bəşem.
184
 
-	Çok bəştı ğıbon. Isə basbardem, tədoruk bıvindon. Ve səğbuj ıştə xalə məsəy.
Həşim dəvardedə bəştə xonə. Olaxtedə bəştə vırə. Fizə kəybə qəvədə Həşimi de çəy moə jə qəpon məse- dəbe. Həşim bəştə xonə dəvarde bəpeşt, nez bedə bə moə, votedə:
-	Bımi çiçsə bə.
-	Çoknəyyəni?
-	Çıbıznom, lyo omeku ğəribəye. De Ğafəri jı sırjon heste. Əncəx votdənin.
-	Çı sır bəzne be?
-	Çıbıznom.
Ruşinə çı honiyo ve pərt oqardedə. Əv ıştən deştədasti ıştə umiyon puçə kardedə. Ve pərişonbe. Omedə bə kə, əncəx bə dılə dəvardedəni. Boğədə tikəy nəvedə. Çaşonış pur, tam-tamijə bəmedəbe. Həni deştə tale rozibe məcburətiyədəbe. Həşimi çı yodo bekar- dəninbe. Im ve qon be. 1 mıddət boğədə jıqo qardedə. Bə kə dəşe piyedənişe. Kədə diyəroku omə avlodonədə i-dı kəs hestbe. Isə əv de hiçki qəp jəy piyedənıbışe. Bı vaxt Xəcicə eşedə bəso ki, bo kijon don peşando, Ruşinə boğədə vindedə. Əy sədo kardedə. Ruşinə ıştə çaşi aston təmiz kardedə, şedə ıştə moə tono. Votedə:
-	Çiçe, inə?
-	Kinə, bo ğonəğon harde hozı karde lozime. Tı bo pılo bırzi bıvıjın, ov bınə bıdə bıqılo. Koon həmə emən çımısə, rosne zındənim.
-	Çok, inə.
Ruşinə şe piyedəşbe, Xəcicə xalə əy ijən sədo kardedə:
-	Bəle, inə.
-	Çand ruje Səkinə vindənim, boçi omedəni? Zinən bə koməq omə nıbe.
-	Çıbıznom, inə. Məvuji ijən ıştə kosə avlodi kə-
185
 
dəye.
-	Çok, balə, bışi. Bışi çımı votəyon bıkə.
Ruşinə şedə bırz vıjnedə. Ovi qılvonedə iyən bəştə moə koməq kardedə. Iştə ruji jıqonə dəvonedə.
Şəv bedə. Həşim hələn ıştə xonədəbe. Ğafər deştə pə omebəpeşt, nıştedən bo şanqonə harde. Həşim detbin şanqonə harde, xonəku beşedəni. Harde vaxti çəy xalə nokonədə i kəsi vığandedə budi Həşimi ki, əy bə şanqonə vanq bıkə. Nəhoyət həməkəs surfə kəno nıştedə. Mıddəti sukut bedə. Peşo Zibər xanım damə bedə:
-	Maştə nəfoni Həşimi pidəje bə Lankon oqardo.
Ğafər:
-	Roste? Boçi jıqo rə?
Həşim:
-	Kədəkiyonku niqoronim. Bışum bıvindom çoknəyin.
-	Çok boli. Pidə azən bom?
-	Ne ve səğbi. Az calinə bəşem.
Zibər xanım bə sohbəti umjən bedə:
-	Ladojəy fikir kardedəm, ğasbu azən bışum de Həşimi. Iştə hovə bəvindem, bəştə kinən bəqınem. 1-dı ruj bəmandem, obəqardem. Çiç bəvotej, merdə?
-	Çiç bıvotım, pidə bışi. Bəs oqardəsədə de ki obəqardej? Nokonədə dı kəsi beqətij.
Həşim:
-	Xalə ome pidəşe, bıdə boy. Oqardəsə ıştən bəvam.
Zibər xanım:
-	Neye bəştı ğıbon, bətı əziyət doy pidənime.
Ğafər:
-	Boçi norohət bedəjon, ıştən bəvam ıştə moə.
Zibər xanım:
-	Neye çımı balə, tı bımand bəştə pə koməqkə. Az de Həşimi bəşem. Roədə bəştə koməq Xanımmon de çəy
186
 
həmro de ştə bəbardem. Oqardeyədən de əvon obəqar- dem.
Kəblo Xansıvo:
-	Lap çok.
Zibər xanım:
-	Ve çok rozi bimon. Bəvədə azən hozı bıbum.
Şanqonə harde bəpeştə Zibər xanım şedə bəştə xo-
nə ki, roy tədaruki bıvindo. Çəy kinə Fizəən bəy bo ko- məq kardero şedə çəy paliyo. Kəlbo Xansıvo kreslosə nıştedə, kitob handedə. Ğafər çoko vində har kəs ıştə koədəye, de çaşi işorə Həşimi bə beton bekardedə. Əvon beşedən bə beton. Ğafər votedə:
-	Xaləzoə, ıştı bə kə oqarde əsl səbəb çiçe?
-	Imruj maştəvo Ruşinə oməy bə honi, ıştə dasti anqışte nişo do şe bəmı, votşe həni mıni norohət məkə. Əy çı yodo bekəm. Beşum bışum. Azən şedəm.
-	Çoknəy yəni şedəm? Har şey jıqo oqətdəj şedəj? Rozi bəbej Ruşinə bə co kəsi bışu?
-	Bəs çoknə bıkəm?
-	Hiç nıbu bəy qıləy nomə bınvoşt. Bınvoşt ki, ikərətiyədə şedənij, hələ umi kardedəj. Jəqosə kinə umi dıırıst bəsındınej.
-	Əçey umi dırıst mardə. Əy həni ıştə yolon ğərorış ğəbul kardə.
-	Hələ navədə ve vaxt heste. Har şey be bəzne. Ğasbu fikirış dəqiş bıbu. Tı tərsəti məkə, qıləy nomə bınvışt bəy.
-	Çok Ğafər. Iştı votəy kardəm. Əncəxən çımınən bə hiççi umi mandə ni.
-	De Xıdo koməqi har şey çok bəbe. Az bovə kardəm.
-	İnşallah. Diyəkəmonəni.
Həşim dəşedə bə kə, dəvardedə bəştə xonə. Peqə- tedə koğəz-ğələm, bə Ruşinə nıvoştedə: “Çımı Ruşinə
187
 
ovşom. Im ruj ıştıku ə sıxanon məse bomı ve qonbe. Əncəx az tıni bə sə dəşedəm. Tıku qırəy kardedənim. Az ımruj oqardedəm bə Lankon. Əncəx hələn umim heste. Detbin oxonnə ruji tıku xəbə çaş bəkardem. Şayət tosbə oxoy ıştə ğərori dəqiş nıkəş, bə odəmi bışuş, bətı əncəx hərəbəxtəti orzu kardedəm.”
Həşim nomə nıvoştedə, doydə bə Ğafəri ki, bırosno bə Ruşinə. Şanqo Həşim deştə xalə bə ro tədaruk vindedən. Hıte bənav xıyzon həmə nıştedən zalədə, sohbət kardedən.
Şanqo dəvardedə. Ruj obedə. Həşim oğo bedə, nəfo hardedən. Bə ro benışə Zibər xanım bəştə kinə Fizə asbardə ki, bə kəy koon nəzorət bıkə. Dığğətin bıbu. Həmə xıdohafiz bedən, dəro qınedən.
188
 
SIVI DIMINƏ POA
Həvo ve xoşbe. Həşimmon çəsədəy dəro qınəbin. Əvon vişədə çı Vovi toniku evardəbin səbə saru. Həni Ozobijoni dəvardedəbin. Ruj tojə obəbe. Çıvrə cəmo- tən hay qıləy koy dumo şedəbin. Kiy mol-mələ dəro- medəbe, kiysə bə kaşte kıle beşəbe. Həşimi çı asbi nıxtə ləs kardedənıbe, qədə-qədə şedəbe. Çaşonış bıton-bəton nəvedəbe. Jıqo bızın bo çiçisə, bo kiysə nəvedəbe çəy çaşon. Berdəmədə avəçəkə sədo oməy. Həşim pelarzəy, bəştə oməy. Avəçəkə çı voşi voy xəbə doydəbe. Ğırvəğ şe lozimbe. Diyəroə robe, voşi jiyədə əvon bə şəv dəqıne əznin. Əvon xəyli ro şəbin, voşi bino kardşe voy. Əvon bə voşi məhəl nıdoşone. Bə ro dəvom kardşone. 1-dı vırədə ləzi mandedən, bə asbon rohətəti doydən, ıştə dinciyən səydən. Nun harde bəpeştə bə ro dəvom kardedən. Şəv nıbə omedən rəsedən bə Lankon. Həvo hələ tojə siyo bedəbe. Nəho- yət oməyn rəsəyn bə Həşimmon kə. Dəşedən bə so. Har kəs ıştə koədəbe. Ğollığəkon jıqo-jəqo şedəbin. Həşimi ome vindecəği rərə vitin kədə xəbəşon doy. Zəhrabəqim xanım deştə kinon bə çəvon nav beşedən. Zəhrabəqim xanım ıştə hovən ome vindeədə lap şo bedə. Dastonşon eğande bə iyəndı qıy. Həşim deştə moə dim maçone kardedə. Zəhrabəqim xanımi çaşon pur bıəbin. Əhməd şe bəpeşt əv ıştəni colinə, ociz zınedəbe. Jıqo bızın kəşonış siyəbe. Həşimi ome bəçəy çaşon ruşinə doşe. Ve baxtəvərbe çı zoə vindeku. Surəyya rərə vite bə Humay çəy moə ome xəbə doşe.
189
 
Humay şo be, vite-vite bə beton beşe. Dastonşon eğan- de bəyəndı qıy, bəməyn. Zəhrabəqim xanımi əvoni bə dılənton dəvətış karde. Həmməkəs dəvarde nışte za- lədə. 1 yəndıku hol-əhvol kardşone. Tikəy sohbət karde bəpeştə Həşim ıştə pə soəx kardedə. Im sual kədəki- yon sədo bırnedə. Har kəs tam jəydə. Im bə Həşimi ve ğəribə omedə. Odeyəsedə bəştə moə, xəbə səydə:
-	İnə, pə kıve?
-	Balə, ıştı pə tikəy nəçəndone.
-	Çiç bıə bəy, boçi nəçəndone?
-	Sard qıniyə. Isə olaxtə yonqoədə. Həkimi vote çiy ni.
Sara hovsələ nırəsəy, damə be:
-	İnə. Boçi bə boli rost votdəniş?
Həşim ıştəno beşedə:
-	Iyo çiç bedə?
Sara votedə:
-	Boli, ıyo har çiy co curə be. Əhmədi de Nikolay çanqbəyəxə bəpeştə, çəmə pə Əhmədış vığande de çəmə yolə pə bə Ostoro. Peşo Nikolay lap divnə be. De pə tasıbış kardə. Kuçədə bə pə çiçsə votəşebən. Pə de ləvo jəşe əv. Mayor Pavloviçən bıçmi monə əy həbs kardedə. Əvşon şodoəbe bə zirzəmi. Çəy kəş beşəybən. Əvşon se ruj vəşi-təşi oqətəşone vəyo.
Zəhrabəqim xanım:
-	Saraaa.
-	İnə, bıdə boli səhe bızno.
Həşim behovsələ:
-	Kıve çımı pə?
Zəhrabəyim xanım əşte səpo:
-	Balə norohət məbi, ıştı pə ıştə xonədəye. Əv çoke.
Həşim bəştə pə xonə şedə. Kəybə kuedə. Huseyn
bəq “boən” votedə. Həşim dəvardedə bə dılənton. Çəy pə yonqoədəbe. Həşim ıştə pə bı holədə vindeyədə.
190
 
Çəy çaşon pur bedən, ğıyzin bedə. Çəy pə Həşimi vindeyədə şo bedə. Votedə:
-	Xəş oməş, çımı balə.
Həşim dəvardedə, ıştə pə dıvənqo qətedə. Çəy paliyo nıştedə:
-	Pə, mıni bıbaxş, əncəx ım çımı hovsələ oxoye. Ə dəyus çimi cəvobi bədo.
Həşim əşte, şe piyedəşe. Çəy pə dumotono əy sədo kardedə:
-	Balə bımand, Həni har çiy sə be. Mayor Pavloviç çə vəzifəku bekardə bıə.
Həşimi vi kardşe ıştə mışton. Hiçi nıvotə beşe bə beton. Əçəy pə oqəte nıznəşe əv. Zəhrabəqim xanım kəybə peştədə mandəbe. Həşim beşe çı kəyku, bəştə moə jı çiy nıvotə, şe. Zəhrabəqim xanımi ha piyəşe əy oqəto, əmmo nıbe.
Həşim penışte bə asbi. Oməy bə Mayor Pavloviçi kə. Nikolay kədə nıbe. Bə soldaton bıə vırə şe. Vəyoən nıbe. 1 mıddət bə şəhəri nəvəy. Nəhoyət şəhəri vıjori kənoədə vindşe Nikolay. Nez be, çı asbo evoəy. Bə Nikolay qıləy mıştış jəy. Əvon çanqbəyəxə bin. Bə dı- se dəğiğə cəmot qırdə be vəyo. Həşimmon hələ perə- sedəbin. Həşimi qıləy mıştjən jəşe bə Nikolay. Nikolay qıne bə zəmin. Peşo əşde səpo. Iştə çəkməo qıləy çaxu bekardşe. Şe çı Həşimi səpe Həşimi dəkuyəşe əv. Əv ijən oməy çəy səpe, Jəşe əv bə zəmin. De çaxu piyəşe əy bıjəno. Həşimi qətşe çaxuku qordınışe bə dumo. Nikolay qıne bəsə çaxusə, çaxu eşe çəy dılisə. Nikolay con dəbusat beşe. Həşim bəçəy ləşi erəxəy. Əv əy kışte fikirədə nıbe. Bə çəy xıyzoni kardəyon cəvobi doydəbe. Nışte zəminisə, jı şe nıkardşe. Jı şe nıvotşe. Nıvite. Hay- kuy pevılo be. Soldaton oməyn vəyo. Həbs kardşone əv. Çəvrə odəmonku hodisə çoknə bey xəbə səşone. Həmməkəs Həşimi ıştəni çaş kardeyış vote. Nikolay əy
191
 
de çaxu jəy piyeku votşone. Əvon bımi bədbəxtə ğəzoşon vote.
Xəbə bə Pavloviçi rəsəy. Bəvədə Pavloviç ıştə şələ hozı kardedəbe ki, çı şəhəro beşu. Xəbə bəy rəseyədə ıştə nınqonsə hışk be mande. Çəy iqləni zoə tələf be, boəy ve qonbe. Iştə mandə vırədən nışte. Mıddəti jı çiy nıvotşe, nışte. Bəştə omə peştə. Şe bə kazarmə. Hali ğəziyyə votşone boəy. Əy çimi ğəzo bey ğəbul nıkard- şe. Həşimi cəzo doy tələbış karde. Əmma tojə omə mayori ğəbul nıkardıe çəy şikoyət. Im ğərori dırıst ıştəku pekardşe əv. Əy hay-kuy ros kardşe kazarmədə. Dı-seqlə soldati bardşe əv bəçəy kə. Mayori həmro məsəşe ım xəbə, çəy dıl şe. Mayori sıxan doşe bəy ki, Nikolay dəkande bəpeştə hiçone əşıni. Detbin bə vaxti ki, əçəy xısusi bıstəno.
Xəbə pevılo bedə bə şəhəri. Hodisə şoydonədə dı- sekəs omedən Huseyn bəqi kəy ımoni bəvon xəbə kardedən. Hay-kuy ros bedə kədə. Har kəs ve norohətbe ki, çoknə bıəbe, bə Həşimi sə çiçon bomen. Kədə hay-kuy sədo bə Huseyn bəqo quş oməy. Əv əşte çı yonqo, qədə-qədə oməy bə zal. Zəhrabəqim xanımi əy vindecəği votşe:
-	Merdə, boçi ıştə vırəku rosbişon? Bəşmə aşişəti lozime.
Huseyn bəqi məhəl nınoşe bəçəy sıxanon, dəvarde nışte kreslosə. Sara de Surəyya nıştəbin kənoədə, bəmedəbin. Huseyn bəq diyəkardşe bə Zəhrabəqim xanımi:
-	Iyo çiç bedə?
-	Bəq, Həşim...
-	Bə Həşimi çiç bıə?
-	Həşim de Nikolay perəsən. Nikolay de çaxu səvaş- tə çəy səpe. Bədbəxtətiku çaxu eşə bə Nikolay cəndəki. Əyoən çey con beşə. Həşimşon həbs kardə.
192
 
Huseyn bəq əşte səpo, votşe:
-	Çımı oləton hozokən az bə kazarma şedəm.
-	Bəq, bı holədə hiçone şe əzınişon.
-	Votdəm oləton hozokən!
-	Çoknə pidone.
Huseyn bəq hozı bedə, de nokon koməqi penıştedə bə asbi, şedə bə kazarmə. Dəvardedə bə dılənton, de tojə omə Mayori vindemon kardedə. Tojə omə Mayor əy çok ğəbul kardedə. Bəy bo nıştero vırə nişo doydə. Huseyn bəq nıştedə. Mayori bo Huseyn bəqiyən ım hali ğəziyyə votedə. Huseyn bəq xəbə səşe:
-	Çımı zoə koncoye?
-	Zoə hələ həbsədəye. İstintaq şedə.
-	İstintaq ve dəbəkəşe?
-	Ne, Huseyn bəq. Bəbe vote, orəxedə. Çı ğəzo şoydonku ifodon sə bedən. Əvon həmə ğəyd bıbun, şımə zoə ozod bəbe.
-	Ve çok. Az istintaqi orəxe çaş bəkam.
-	Həlbəttə.
Huseyn bəq mıddəti çı Mayori xonədə çaş kardşe. Peşo bəy xəbə doşone ki, istintaq orəxəy. Həşim ozod bedə. Əv çı xonəku beşe. Həşimşon ozod karde. Çəy pə əy vindeyədə ve şo be. Həşim omedə ıştə pə toniku:
-	Pə, boçi iyo oməşon?
-	Demı koyı nıbu, tı çokiş?
-	Norohət məbənən pə. Az çokim.
Əvon oqardedən bə kə. Zəhrabəqim xanım ıştə zoə vindeyədə ve şo bedə. Bə Xıdo ve şukur kardedə. Huseyn bəq de Həşimi dəvardedən bə kə. Həmə qırdə bedə nıştedə. Həşim ım hodisə ijən kədə qəp jəydə. Zəhrabəqim xanım Huseyn bəqiku xahiş kardedə ki, bışu ıştə xonədə ıştə dinci bıstəno. Huseyn bəq əştedə, piyedəşe bışu bəştə xonə, çı so hay kuy məsedə. Əv de Həşimi bə kəybə və beşedə. Oməkəs Mayor Pavloviçbe.
193
 
Nokon əy bə dılə vadoydənıbin. Mayor de zikkə votedəbe, ıştə zoə xısusi hukman bəste. Nokon əy çı kəyku diyəro kardedən. Zəhrabəqim xanım əçəy hədəonku yamən bə təşviş eqınedə. Ve norohət bedə ki, əv bə Həşimi xətər bəje. Əve, Həşimiku xahiş kardə ki, nubəsəton bışu bəştə xalə kə. Mıddəti çığono diyəro bıbu. Əncəx Həşim rozi bedəni. Votedə:
- İnə həni çəy vəzifə nişeki, əv bəmə tov bıdə. Isə əvən bənə bəmə adi vətəndoşe. Çiç bəpiyeşe karde, ıştə cəvobi bəse. Az hiç kəsiku tarsedənim.
194
 
SIVI SEMINƏ POA
Ğafər çı Həşimi nomə rosnedə bə Ruşinə. Ruşinə səydə nomə. Dəvardedə bə boğ. Qıləy vırədə nıştedə, nomə handedə. Nomə handeyədə ıştə çaşi asti oqəte zınedəni. Həşim şe, həni onibəqarde. Əy həni əvindni. Boəy har çiy orəxəy. Çəy dıli əpişe bə Həşimi nomə bınvışto. Bıdə bo əy bobə deştə. Əy peroxno çı ğəfəso. Əmma...
Bo Həşimiyən ım cobe ve qonbe. Iştən Lankonədə bıbuən, dılış Canqəmiyonədə mandəbe.
Arə sokit bebəpeştə Zəhrabəqim xanım, çəy hovə Zibər xanım iyən kinon nıştəbin sohbət kardəbin. Hali ğəziyonku, bıə-dəvardəyonku, har çiyonku tikəy qəp jəşone. Sohbəti miyonədə Zibər xanımi dimış qəte budi Humay, xəbə səşe:
-	Çımı balə tı çiç kardəj? Çoknəyij?
-	Çokim, inə.
Zəhrabəqim xanım damə bedə:
-	Eh hovə, ıştı ı kinə ve əvome. 1 arə ve torsınışe əmən.
-	Çiç beki hovə?
-	Çəmə şəhəri jenonədə i kəsi bəy votəşe ki, fılon diyədə qıləy piyəjen hese. Bışi çəy paliyo, botı əloc bəka, bə əğıl bəmandeş. Çəmə ı əvomə vəyuən bəy bovə kardəşe. Çəməku ənəxəbə şə, pəydo kardəşe ə jen. Əyən bımi komsə aləfono tumo kardə dəvo doəşe ki, peşomo. Imiyən kardə nişe kıvıləti, peşoməşe ə dəvo.
195
 
-	Vay nənəə, kinə nıznə çiy boçi peşomə?
-	Hejo əy bovotəni? İkərə vindmone çiç, çı kinə ranq ruj bə ruj zard bedə. Kam zəif be, ısə dırıst zəif bedə. Ruji ve çok həmə kədəbimon. Iştənən çəmə kədəbe. Berdəmədə kinə dıl şe. Çımı kəş-poçə sardon be. Əmə ve tarsəymon.
-	Çiç votdəj?!
-	Rərə həkim vardə be. Mı qin kardəmbe ıştən. Vo- tem kinə şe çı daso. Həkimi rərə muayinə kardşe əv. Bəştə omebəpeşt har şe votşe boəmə. Həkimi səşe çəyku dəvon diyə kardşe. Tı məvot ım dəvon xuni kam kardəybən. Çimi xunən şe-şe kam bıə, ıştəku şə. Səme ə dəvon, şodome. Dı-se mıddət mualicə səje. Isə-ısə bəştə omedə.
Zibər xanım odeyəsəy bə Humay, votşe:
-	Çımı balə, həni i kərən jəqo axməxəti məkə. Xıdo nıkardə bətı jışe bəbəy az çiç əkəym.
Humay damə bedəni, çəy çaşon pur bedən. Iştə nıştə vırədə tam jəydə, bə voy oşandə pardə diyə kardedəbe. Sara vindedə Humay ıştəni norohət hiss kardedə. Sohbəti dəqiş kardedə. Bəştə moə votedə:
-	İnə, çand vaxte bə çəmə sə oməyonku əzob kəşə- mone. Xalə çənə iyoye, ğasbu bə şəhər bışəmon, de xalə bə dukonon bınəvəmon.
-	Çok balə, bəşemon.
Canqəmiyonədə Ruşinə bə hərəkəte bəştə bı tale pemujiyo. Piyedəşe Həşimi çı yodo bekə. Bə ruji dırozi ıştə səy yo-vəy ğal kardedəbe ki, Həşimi fikiri karde vaxtış nıbu. Əncəx çımon hiç xəyış nıbe. Həşimi ıştə fiki-famo bekarde zınedəni. Çəy moə, Xəcicə xalən bə hərəkəte. Boştə kinə vəyə tədoruk vindedə. Iştə sə paşmon kuyedə, ovışqınedə. Lef-sənqo dəjedə. Ruşinə- ən bəştə moə koməqəti kardedə. Vəomədə nışonə, vəyə hiç bəçəy vecən nıbe. Bəştə moə xoto bəy koməq
196
 
kardəbe. Piyedəşnıbe çəy moə əzob bıkəşo. Xəcicə xalə bə Sərxani kali çiyon, diyədə nıbə parçon asbardə. Əvən çı şəhəro səydə, vardedə.
Sərxani bekardəşnıbe Fizə ıştə dılo. Haruj əv çı şəhəro bə kə omeyədə ğəsdonə ıştə roy çı Xansıvomon kəy nezi eğandedəbe ki, diyəroən bıbuən Fizə vinde bızno. Əv ijən deə roy oqardedəbe. Çı Fizə moə kədə nıbe, bə hisobən bə kəy koon ıştən nəzorət kardəbe. Sərxan çəğono dəvardeyədə Fizə soədə bə ğollığəkon ko asbardəbe. Sərxan çəvon kəy tono asbi qədə-qədə romedə Fizə Sərxani vindedə, əncəx ıştəni jıqo bar- dedə quya əy vindedəni, ıştə koy kardedə. Sərxan çəğono dəvardeyədə Ğafər çı şəhəro oqardedəbe. Ğafər Sərxani vindedə. Sərxan tikəy bə tars dəşedə. Ğasbu Ğafər çəy bə Fizə diyə kardey vindəşebu. Bə səbəb oqətedə. Berdəm jışe votşe, çiç bıvoto bə Ğafəri. Imoni fikir karde-karde bə Ğafəri nez bedə. Hiç qılə asbo evoydəni. Ğafər votedə:
-	Sərxan ısə ko-mo heste?
Sərxan tikəən bə şək dəşedə. Iştəni qin kardedəni, cəvob doydə:
-	Ne, bə kə şedəm. Jışe piyedəbe?
-	Ha. Ləzi bədiqə de diy əğlon bə kəvşən bəşemon. Əğlon arədə bəhs dəvone piyedəmone. Iştınən vaxt hestesə, boy
-	Çok. Bə kə bıqınom, ləzi bədiqə bomem.
-	Lap çok.
Sərxan çəyku co be, oqarde bə kə. Çəy moə asbardə çiyon noşe kədə. 1 ğab sardonə ovdığış peşoməy. Tikəy ıştə nəfəsi səy bəpeştə, ıştə yolə pəku mandə kanə tifanqı peqətedə, penıştedə bə asbi, şedə çı diy cıvonon tono. Əvon çı diyku bə kəno qıləy həmoədə qırdə bıəbin. Nışonqon tumo kardedəbin. Ğafər iyən çı diy co cıvononən oməpeştə, çəvon miyonədə bəhs bino be.
197
 
Cıvonon qılə-qılə nizım qətşone, ğandşone. Nubə oməy bə Sərxani rəsəy. Əv de kanə tifanqi nez be bə nışonqo. Bı dəmədə Ğafər nez be, doşe bəy ıştə tifanq, votşe:
-	Bıstən, demi bıjən.
Sərxan səydə çəy dasto tifanqi. Nışon qətedə, sər- rost bə hədəfi jəydə. Cıvonon de zərfəti bə Ğafəri etiraz kardedən ki, “Tı Sərxanı vanq kardə, əməni bıbə”. Peşo Ğafəriku xəbə səydən, Sərxani jıqo sərrost bıjən bey çokonco, kiyku omutə. Sərxan votedə:
-	Çəmə tobiyədə həməkəs sərrost bıjənbə. Çımı pə, dədə, çəyən pə. Dədə çokə qullə əğandbe, daveədə xani bəy mukafatış do əbe. Çımı pəən cıvonətiyədə de qullə ğande məşğol bıə. Bə ov ve əşiybən. Xıyzonsoyb be bəpeştə, dəvarde bo kaşte-kıle karde. Az əğıl beədə əv. Çımı amuon bəmı qullə ğande omutedəbin. Deştə amuon rə-rə bə ov əşim.
Ğafər votedə:
-	1 kərə vaxt pəydo bəkamon, detı bəşemon bə ov.
-	Həlbəttə.
1 rujən jıqo dəvardedə. Şəv bedə. Har kəs boştə dinci səyro şedən hıtedən. Maştənə rujədə bo ko-səno kardero ıştə dinci səninbin. Şəv qədə-qədə ıştə vırə bə ruji doydə. Ruj obedə, həşi pemedə. Har kəs əştedə, ıştə koy dumo şedə. Həşimən əştəbe, bəştə pə koon nəzorət kardero bə şəhər şedə.
Şəhərədə sokitiyəti hestbe. Har kəs ıştə koədəbe. Huseyn bəqən həni çok bedəbe. Həkim hələ mıddə- tiiyən məsləhət zınedə ki, ıştə kəşi dəbastəyon onıkə. Əmma çəy səhət çokbe. Huseyn bəq ve şo be ki, həni çoke. Kədə çəy dıl bə siyo şedəbe. Nəhoyət çok əbiy, bəştə koon sə dəvardiy. De şəhəri coqlə sipirişon sohbət əkəy, ıştə fiki oəqətiy. Kədə niqoron nənıştiy.
Huseyn bəqi hovə kinə Səray, bəçəy monə nubə- səton omeədə bə çəvon kə. Sara deştə hovə beşedən
198
 
bə çəvon və. Səray deəvon dim maçone kardedə, bə- von votedə, az boşmə ve pəşi qətəmbe. Peşo dəvar- dedə bə kə, Zəhrabəqim xanımi dimon maçə kardedə. Surəyya əçəy deştə vardə şey-şuyon de çaşi nişo doydə bə Sara, votedə:
-	Məvuji çəmə maməkinə ve bə dırozə mıddət ıyo mande fikədəye.
Əvon sıre-sıre dəvardedən bə dılə. Səray bə həmə- kəsi səlom doydə, nıştedə. Bə day sə oməyon məseku ve bevəcbim, votedə. Bə hisob oməm, bəvon dastək bey ro oməm, votedə. Zəhrabəqim xanım əçəy moə soəx kardedə. Səray ve pərt cəvob doydə:
-	Çımı moə bə day sə oməyon məseku ıştəni bevəc hiss kardedə. Çand vaxte noxəşe.
Surəyya votşe:
-	Vaay, bəs ıştə moə oqətə calinə, boçi oməş?
-	Cali boçi, vəvuş çəy tonoye, çımı hovonən rə-rə qınedən bəy.
Zəhrabəqim xanım de çaşi işorə kardedə bə kinon, votedə:
-	Kinon Səray oməğandən. Ro omə bıdə ıştə dinci bısəno.
Sara:
-	Koməq lozime?
-	Ne hovə, ve səğbi. Jəqoən ve çiy vardənime.
Səray şedə bəştə xonə. Surəyya çəy dumo sıre-sıre
votedə, “ Jəqoən ve şey-şuy vardənime” hovon sıredən.
Zəhrabəqim xanım bəvon:
-	Kinon vəsən!
Bı vaxti Zibər xanım deştə kinə omedən bə zal. Zəhrabəqim xanım sıre-sıre bəştə hovə votedə:
-	Hovə, arədə boəmənən tikəy vaxt cokə. Məvuji boştə hovə pəşi qətəni.
-	Ax hovə, da dəğiğəye tıku co bəm.
199
 
-	Zərfəti kardəm hovə. Boy bınışt. Kinə çiç votdə? Çəməku şikot kardəni? - sıredə.
-	Ne hovə, boçi şikoyət bıkə. Ve şukur har çiy çoke. Əhmədi nomə nıvoşdəjebən. Kədəkiyon xəbə səydəbe. Humay bəy cəvob nıvoştje, beşimon oməymon. Tı çiç kardəj hovəli?
Zəhrabəqim xanım Humayku xəbə səşe:
-	Nikolay məsələən nıvoşte?
-	Bəli.
-	Bəpe nıvoştə bənəbəy, berdəm bəşte bome. Hiç nıbu əv ənə əyobe, çəyo rohətbim. Im Pavloviçi zıne əbıni. Vindone çoknəy cındo bıəbe.
-	Nıvoştme bəy, hələ nıvo.
-	İnşallah əvoni.
Şəv bedə, həmə qırdə bedən surfə kəno. Səray Həşimi ıyo beyku şo bedə. Həşimi mohəbbəti ğəzənc kardey ro iqlə qirəvəşən hestbe. Xıyzonvari şanqonə harde bəpeştə həməyəvo nıştin tikəy sohbət kardşone. Peşo hakəsə bəştə xonə dəvarde.
Humayən deştə moə dəvarde bəştə xonə. Çı colinə jimoni çətinətiku. Yolə xıyzonədə bıjiyoən, pərişonə- tiku şikoyət kardəbe. Çəy moə bəy hovsələyn bey nəsihət kardedəbe. Zibər xanım ıştə maddi çətinətiku boştə kinə qəp jəşe. Humay ıştə dədəku yaən xaləku koməq piyeku votşe. Əmma çəy moə vote ki, şımə pə bomi hiç rozi bedəni. Bə səbəbən asbardşe bə Humay ki, bo hiçki bı həxədə nıvoto.
Sərayən ıştə xonədəbe. Hiç hıtə omedənıbe bəy. Pencəku odeyəseyədə çı kəy vədə Həşimi colinə vin- dedə. Şodoşe qıləy şol ıştə amisə, beşe bə beton. Oməy nışte çı Həşimi paliyo. Tikəy sokit mande, vindşe Həşim qəp jəydəni. Petove nıznəşe, ıştən damə be:
-	Iştınən bənə mı hıtə ni.
-	Jəqoye.
200
 
Səray zındəni çiç bıvoto. Çoknə bıkə de Həşimi bı- voto-bıməso. Mıddəti de şoli lijon hənək kardedə. Canqəmiyon oməy bə çəy yod. Çəyku dəmande sual doy bə Həşimi:
-	Çand vaxtbe Canqəmiyonədəbiş. Əvron çoknəy- bin? Az bənim əyo.
-	Ğəşənq be.
-	Məsəme çəvrə odəmon bənə vızmən. Ənə bəmə mədəni nin.
-	Çəvrə cəmot kobıkəye. Zəminə ko əvoni kobud bıkəən, dılışon ve təmize.
-	Çıç votdəmki, bıbu. Vindəm əvon bəştı xoş omən. Ijən əyo şe fikirı hese?
-	Zındənim. Ğasbuən.
Həşim əştedə səpo, votedə:
-	Həni diye. Şəvı bə xəy bımando!
-	Xəy bə və!
Həşim şedə bəştə xonə. Səray ləzi soədə mandedə. Bəy rık omedə ki, Həşim bəy məhəl noydəni.
Həşim omedə bəştə xonə. Olaxtedə bəştə vırə. Ru- şinə fikiri kardedə. Əv çiç kardedəbu? Mıni fik kar- dedəbu? Əçəy fiki karde-karde, han əy bardedə.
Jıqo dı-se ruj dəvardedə Həşimmon kədə har ko ıştə ğaydədə şedəbe. Mayor Pavloviçiku xəbə nıbe. Har kəs ıştə koədəbe. Zibər xanım dı ruj ıştə hovə kədə mande bəpeştə oqardedə bə Canqəmiyon. Huseyn bəq şəhərədə ıştə koysəbe. Həşimən bəy dast qətdəbe. 1 yanoən hələ umi hesteşbe ki, ğasbu Ruşinə bəy nomə bənvışte. Əmma hələən Ruşinəku xəbə nıbe.
201
 
SİVİ ÇOMİNƏ POA
Ruşinə bı çandə ruji deştə moə iyən deştə nənə ivrədəbe. Jəqo qıləy koşən nıbe. Rujon dəvardedəbin, vəyə vaxt nez be-be Ruşinə xıvət ziyod bedəbe. Im hələ bə i ton bımando, hələ Cəmoli xaləkinon xəbə vığandəşonbe ki, piyedəşone Ruşinə bəştə kə ğonəğ bıbən. Bı nezonədə bomen, Ruşinə bə nəve bəbarden. Ruşinə sokitə kinəbe, fəğıri qıləbe. Zındənıbe deəvon çoknə qəp bəje, sohbəton bəkarde.
Ruşinə tojə çı honiyo oməbe ki, berdəm çı kuçəo sədo omedə. Dı-seqlə kinə qəp jəydəbin, sıredəbin. Əvon nez bedən bə Ruşinəmon kəy. Ruşinə çı pencəku odeyəsedə, əvoni vindeədə çəy xun siyo bedə. Xəcicə xalə çəyku xəbə səydə:
-	Balə, ə kinon oməyn?
-	Ha, inə.
-	Bəs boçi pemandəj. Beşi bə çəvon və.
Ruşinə beşedə bə kəybə. Kinon dəşedən bə dılə. Ruşinə bəvon xəşomə doydə. Oməkəson həmə çı Cəmoli xaləkinonbin iyən Cəmoli hovəbe. Əvon ənə bəştə reç jəşonbe, jıqo bızın bə vəyə şedən. Tojə olət tan kardəşonbe. Cəmoli xaləkinonədə qıləy:
-	Ruşinə, hozı bıbi, tikəy bınəvəmon. Şaməvəsəy tıni bəvamon bə kə.
-	Çok.
Ruşinə dəvardedə bəştə xonə. Bənə bəvon bəştə reç nıjənoən, çəvonku bə dumo mande nıpiyəşe. Çəy moə boəy dutə kəpoti tan kardedə. Iştə səy randedə. Sə
202
 
ranqədə pəlu edoydə bəştə sə, beşedə bə beton. Əvon əy vindecəği “bəh-bəh çəmə vəvu çı ğəşənq be” votşone. Peşo de Ruşinə ivrədə dəmandin bə diy nəve. Diyku itkə bə kəno yolə çimən hestbe, vəyo ranqbə- ranq vılon hestbin. Kinon vitin vəyo, hay i dastə vıl çıneşone. Çə vılonədə bəştə səy reç jəydəbin. Ruşinə adi qıləy zardə vılış qətəbe bə dast, qordınedəbe. Bəvon diyə kardəbe. Əvon de vılon bəştə muon reç jəydəbin, votedəbin, sıredəbin. Cəmoli hovə votşe:
-	Kinon, Ruşinə mande. Bəçəy muonən vıl dəjənən.
Ruşinə piyəşe bıvoto “pidənime” kinon qırdə bin bə
çəy sə. Dı-seqlə vılşonən dəjəy bə çəy muon. Vəyo tikəy vaxt dəvoniye bəpeşt, kinonədə qıləy təşi qətşe. Ruşinəku piyəşe əvoni bıbə bə honi. Ruşinə bardşe əvon bəştə ha ruj şə honi. Kinon həmə çı honiyo peşoməşone ov. Ruşinəən peşoməşe. Nıştin çı honi paliyo, tikəy vote-sıre bəpeştə, Cəmoli xaləkinonədə qıləy votşe:
-	Kinon. Çəmə kə bı diyədə ən neze. Boən bışamon bə çəmə kə. Çoştə çəmə kədə bəhəmon. Tikəy ıştə dinci bıstənəmon, peşo har kəs bəşe bəştə kə.
Əqlə kinonən deəy rozi bin. Ruşinə hiçi nıvotşe. Əvon vote, sıre-sıre şin çı Cəmoli xalə kəy. Oməyn rəsəyn bə çəvon kə. Cəmoli xalə xəşomə doşe bə kinon. Çı Ruşinə dimış maçə karde. Bəyşən xəşomə doşe. Dəvət kardşe əvon bə dıləton. Kinon piyəşone soədə bınışton. Vindşone həvo pure, nıştin dılətonədə. Surfə oğandşone zəminisə. Bo Ruşinəən nalçə vardşone. Ruşinə şe nışte surfə kənoədə. Kinon çay vardşone, şini, mivə, iyən co çiyon noşone bə surfə. Peşo nıştin çay peşoməşone, mivonədə harde-herde binoşon karde sohbət karde. Xaləkinonədə qıləy bə Ruşinə:
-	Kinə, xəcolət məkəş, mivə bəhə.
Coqlə xaləkinə sıre-sıre:
203
 
-	Isə jıqoye, bıdə vəyəku dı-semanq dəvardo çəməsən bətər bəbe.
Həməkəs sıredə. Ruşinə damə bedəni. Cəmoli hovə:
-	Bə maməkinəmon kə ikərə yaən dı kərə şəm. Çəvon boğədə deəy hənək kardedəbimon. Əv hejo əğılətiku sokitbe. Əncəx şımə ki, hestiyon, əy ıştəsən beşbətər bəkajon.
Kinon votedən-sıredən. Ləzi dəvardedə çəy xalə- mon bə surfə xorək vardedən. Kinonən bəvon koməq kardedən. Pılo, çəy tono kaqə ləvənqişonən varde. Cə- moli xalən de kinon nışte bə surfə. Harde-harde sohbət kardedəbin Ruşinəən hərdəmədə i cılmə dəğandedəbe bəştə qəv. Hərdəm bə həvo diyə kardedəbe ki, kenə həvo siyo bəbe, əv bəşe bə kə. Iştəni vəyo ve norohət hiss kardedəbe. Jıqo bızın ğəfəsədəye. Cəmoli xalə sohbət karde-karde bə Ruşinə odeyəsəy votşe:
-	Ruşinə, çımı kinə tınən qəp bıjənəni. Boçi tamı jə nıştəj? Hələ bəmı bıvot hələ, bofte zındəj?
-	Bəli zındəm?
-	Lap çok. Bəs xorək pate?
Cəmoli xaləkinə sıre-sıre:
-	Ən əsos ləvənqi pate zındəj? Cəmol yamən bə ləvənqi xoş omedəjeya.
-	Xorək pate tikəy zındəm. Ləvənqi patənime. Hejo inə patəje.
Çəy xalə:
-	Hiçəkəni, balə, həmə ubəmutej. Əmənən ve şeyon zındənıbimon, peşo umutəmone.
Xaləkinə:
-	Əmə əğıl beyədə Cəmol hejo çımı səy muon oərındıniy. Hejo de əy peərəsiym.
Cəmoli hovə:
-	Kinə, Ruşinə mətorsın. Əv əğılətico be, ısə həni yolbəjon.
204
 
Jıqo sohbət karde-karde kam mandəbe şəv bıbu. Kinon əştedən votedən ki, həni diye, bəştə kə bışəmon. Cəmoli hovə votedə:
-	Kinon, Ruşinə cali nışu bə kə. Çiç bıkəmon?
Cəmoli xalə:
-	Cəmol ladəy vığonəybe. Diyəkən yoye, bıdə əv Ruşinə bobə bə kə.
Kinon Cəmoli pəydo kardedən. Çəy xalə bəştə zoə as- bardə ki, əqlə kinon dəvono bə çəvon kə. Ruşinəən as- bardən bə Cəmoli. Peşo çəy xalə bə Ruşinə qıləy ğəşənqə pəlu doydə. Kinon deyəndı xudahafiz bedən, co bedən.
Xəcicə xalə deştə həsı Şərəboni nənə nıştəbin kədə sohbət kardəbin. Xəcicə xalə ıştə kinəku ve norohətbe. Votedə:
-	Xıdo bəzne Ruşinə çiçıj karde? De kinon zıvon pəydo kardıjebu?
-	Kinəmo norohət məbi. Əvən cıvone, de kinon zıvon pəydo bəkarden.
-	Şinə mo. Im kinə jəqo nixo. Bəvindej, bəşe bənə dovilə bəndıne, jəqoən bome. Əvonən Xıdo bəzne çiç fikir bəkarden. Jıqo bəznen əvoni bəqəm kardedəni.
-	Har şey çok bəbe. Əvon Ruşinə çok zıne bəpeşt bəznen ki, çəy xosiyət jıqoye.
-	Çı bıznom vallah. Sıftə hiç nıbu tikəy çokbe. Peşonnə vaxtonədə hiç qəp jəy pidənije. Sıxani de zuy səydəj çəyku.
-	Hələ əv qədəliye. Tumo bəbe.
Cəmol hozı bedə de Ruşinə bə ro beşu. Cəmol ruşi- nəku xəbə səydə:
-	Bə asbi penışte zındəj?
-	Ha zındəm.
-	Bəvədə de asbi bışamon.
Cəmol ıştə xaləmon asbi peqətedə, doydə bə Ruşinə. Penıştedən bə asbon, dəro qınedən. Tikəy ro şedən.
205
 
Cəmol bə həşieşə diyə kardedə, votedə:
-	Həşieşə ve ğəşənqe.
Ruşinə damə bedəni. Tikən ro şedən. Cəmol bə vişə diyə kardedə, votedə:
-	Bı vaxton vişə ve ğəşənq bedə. Məsəme de vişə qıləy işqilı bıə. Şəj qin bəj vişədə. Bətı votəkəs heste, bışi? Roy zındənijsə boçi şedəj? Həni dərs bəbe. Bə nıznə vırə əşınij.
-	Cali nıbim.
-	Quya hamsiyə kinə tısən ve zınəje. Əvən bənə bətı bıə ki, şəjon mandəjon vişədə. Ve çok həyvonon hardəjon ni şımə.
Ruşinə jı çiy votedəni. Roy niməsən ve sokit omedən, hiçki damə bedəni. Cəmol vində Ruşinə sıxan kardedəni, votedə:
-	Tı hejo jıqo sokitij? Ğasbu ısə ıştəni jıqo bardəj?
Ruşinə ijən jı çiy votedəni. Ruşinə sokitəti Cəmoli
ıştəku bekardedə. Votedə:
-	Diyəkə ısətnico votdəm, hərəkətkə ıştə xosiyəti dəqişkə. Bəmı zirək, ağılmand, kəy koon həmə zınə odəm lozime. Çımı bibikinəj, ve bəştı xoto qındənim. Bə hisob ısətnico votedəm, bızın.
Ruşinə ijən jı çiy votedəni. Omedən rəsedən bə kə. Əvon omeyədə Səkinə ıştə soədə pəloz kuyedəbe. Ruşinə de Cəmoli ome vindedə. Pəlozi kuye-kuye bə- von erəxedə. Ruşinə de Cəmoli omedən. dəşedən bə Ruşinəmon so. Cəmol evoydə asbo. Omedə çı Ruşinə penıştə asbi tono. Iştə dasti dıroz kardedəki, bəy koməq bıkə. Ruşinə votedə:
-	Iştən evoydəm.
Çəy dasti qətedəni, asbo evoydə. Xəcicə xalə çəvon ome vindedə çı pencəku. Beşedə bə beton. Cəmol səlom doydə bəştə bibi. Peşo ruşinə penıştə asbi bəştə asbi dəbastedə, penıştedə bəştə asbi. Xəcicə xalə
206
 
votedə:
-	Cəmol. Balə əvoyş qıləy çay peyəşomij.
-	Ne bibi, bışum. Həni diye.
Cəmol beşedə şedə. Ruşinə kənoədə mandəbe. Cəmol şe bəpeşt əv dəşedə bə kə. Xəcicə xalən dəvardedə bə kə. Boəy ve mərağin be ki, Ruşinə çoknə şe, çiç be. Ruşinə dəvarde. Maçə kardşe ıştə nənə, nışte çəy paliyo. Xəcicə xalən şe nışte çəvon paliyo, dəmande xəbə səy:
-	Ha qəp bıjən, balə. Çoknə be?
-	Çiç qəp bıjənome inə? Hiçi. Şim, oməym.
-	Uff, ım kinə mıni cındo bəka. Qəp bıjənəni? Bu- nim çoknə şij, Çune şij? Kiyon vinde? Çiçon qəp jəy? Qəp bıjənəni.
-	Çok inə, rıkin məbi. Hiçi, kinon tikəy diy kənoə- dəbə çimənədə nəvəyn, vıl çınışone. Bə honi şimon, ov peşoməşone. Peşo çı Cəmoli xalə kəy şimon.
-	Çoknəy ebəyn bətı? Çəvon xalon i kərə vindəme. 1 kərə vəyədə, i kərən çəvon moə bə rəhmət şe, bəvədə vindəme.
-	Çok ebəyn. Çokə surfə okardşone. Tikəy sohbət kardşone, peşo beşim oməym.
-	Çiçiku sohbət kardşone?
-	İnə, mı ve oqınyəm. Bışum tikəy bıhıtom.
Şərəboni nənə:
-	Əğıl oqınyə, bıdə bışu. Bışi, çımı balə.
Ruşinə ros bedə, şedə bəştə xonə. Olaxtedə ıştə vırədə, ım rujnəyon ıştə fiko dəvonedə. Im ruj boəy duzəxbe. Çəy çaşon pur bedən. Əy piyedənişe ım jimon. Bə Cəmoli şe piyedənişe. Detbin ımrujnə ruji jıqo famedəbe ki, tov varde bəzne. Həşimi ıştə yodo bebəkarde. Har çiy vaxt şe-şe bəştə vırə bome. Əncəx ım ruj çəy şoyd be ki, ımi karde əzıni. Tı məvot, Həşimış ve piyedəybən. Cəmoli vinde bəpeşt bımi dırıst əmin be. Ve pərtbe. Çəy çaşə aston ru bedəbin bəsə
207
 
noflisə. Zındənıbe çiç bıkə. Şe piyedəşnıbe bə Cəmoli. Iştə pə-moə pərt kardeşən piyedənıbe. Ve çətinə roy miyonədə mandəbe. Imoni fik karde-karde şe bə han. Tikəy dəvarde, Rəcəbə day de Nurxani çı hiyo omedə. Tikəy ıştə dinci səydə, çay peşome bəpeştə vində ki, Ruşinə bəçəy çaş çiyedəni. Jeniku xəbə səydə:
-	Əğəli kinə, çımı Ovşom kıve, vindənim əy?
-	Iştə xonədəye.
-	Boçi? Jı şe bıə? Noxəşe?
-	Ne. Çoke. Zinə votəmbeye, kinon bomen çı Cə- molmon kəyku.
-	Ha, çiç be?
-	Hiçi, ımruj oməyn. De Ruşinə diyədə tikəy nəvən. Şən çı Cəmoli xalə kəy. Şımə bənav oməy. Oqınəbe. Şe bo hıte.
-	Əğıli vəşij bəbeya.
-	Bışum diyəkəm. Oğoyebu əvən bıdə boy bəhə. Həmə bınışton ivrədə bəhəmon. Isə Sərxanən bome.
Xəcicə xalə xonə kəybə okardedə. Bə kəybə sədo Ruşinə oğo bedə. Çaşon okardedə. Xəcicə xalə vindedə Ruşinə çaşon ojin, votedə:
-	Çımı kinə, əştəəj? Bəşt boy bə şanqonə. Iştı pəən çaş kardedə.
-	Omedəm, inə.
Xəcicə xalə bo surfə oğande şedə. Ve dənıvarde, Sərxanən oməy. Ruşinən əştedə ıştə dimi şıştedə, omedə bə surfə. Həmə qırdə bedən, nıştedən surfə qırdoy. Rəcəbə day harde bənav bə Ruşinə votedə:
-	Çımı çaşi ruşinə, çımı Ovşom.
-	Bəli, pə.
-	Iştı moə votje tı ımruj de kinon bə nəve şəbij.
-	Bəli, pə.
-	Har çiy çokbe? Bəştı xoto nıqınin ki?
-	Ne pə, nıqınin.
208
 
-	Lap çok. Diyəkə çımı kinə, az de şımə mo de soron bə hərəkətimon ki, tı iyən ıştı bıyon rohət bıjiyəjon. Hərəbəxt bıbəjon. Şımə hərəbəxt bıbəjon, əmənən baxtəvərimon.
Xəcicə xalə bə sohbəton umjən bedə:
-	Şımə pə rost votdə. Çəmə ənnədə çətinəti boşmə- roye. Ve şukur ki, bə çokə odəmi rast oməym. Bovə kardəm inşallah vəyo hərəbəxt bəbej. Əmənən şo bəbemon.
Ruşinə jı çiy votedəni. Şanqonə harde bəpeştə surfə qırdə kardeyədə bəştə moə koməq kardedə. Peşo dəvardə bəştə xonə, nalçəsə nıştedə. Iştə zonığon dəvənqo qətedə, ıştə pə votəyon həxədə fikir kardedə. Çımı pə ı əziyəti həmə bo çımı hərəbəxtətiro kəşəşebu, az hərəbəxt əbınim. Həm ıştən bədbəxt bıəbem, həm çımı yolon çı dasto bəşen, həmən Cəmol bədbəxt bəbe. Şayət, az de Həşimi votəy rozi bıbum. Bəvədə çımı pə mıni bə sə dəbəşe. Ğasbu bəbaxşe. Cəmol mıni hiç bəqəmən kardedəni. Məvuji çəy yolon votəşone, əvən çəvon sıxano beşəni. Çımısən çoki, ıştə piyə zırəkə kinə pəydo bəkarde. Imoni çand kərə jıqo-jəqo ıştə sədə qordınedə. Nəhoyət bə qəti ğəror omedə ki, bə Həşimi nomə bınıvışto.
Həni şəvbe, həməkəs hıtəbe. Ruşinə tokiyədə qədə- qədə dəvardedə bə tənəbi. Vəyo şam pəydo kardedə, voşnedə. Dəvardedə bəştə xonə. Çı rəfo ğələm-koğəz peqətedə, şami ruşinədə nıştedə. Bino kardedə bə Həşimi nıvoşte. Nomədə nıvoştedə “Tı şe bəpeştə ve pərt bim, əmma fik kardme ki, ıştə ğərorədə həxədəm. Rujon dəvarde-dəvarde vindme ki, rostə ğəror doəmni. Ve pəşimonim ki, deştı təklifi rozi nıbim. Hələən mını piyedəbu, beşi boy. Əncəxən, rə boy.” I nomə nıvoştedə, ıştə oləton dılədə niyo kardedə.
209
 
SIVI PENCMINƏ POA
Ruj obedə. Ruşinə həməysən bə nav əştedə. Nəfo harde bə peştə peqətedə ovdoni, şedə bə honi. Bə honi şeədə ıştə roy eğandə çı Kəlbo Xansıvomon kəy toniku. Omedə çəvon parçini kənoku edyəsedə. Boəy nomə vardə əğıliro nəvedə, əncəx əy pəydo karde zındəni. Bı vaxti boğədə koəkə co nokə Ruşinə vindecəği zınedə. Əy ruəkənoədə vindəşbe Ruşinə. Nokə nez bedə bə parçini, votedə:
-	Zınəme şımə. Ruəkənoədə çımı vində kinəjon.
-	Bəli.
-	Çiç piyedonbe?
Ruşinə dıroz kardedə nomə bəy, votedə:
-	I nomə bıdə bəştə Ğafərə əğə. Bıvot ki, bırosno bə Həşimi. Rə bırosno.
-	Çımı çaşonsə, xanım.
Ruşinə nomə doydə bə nokə, şedə bə honi. Nokə rərə omedə bə kə. Ğafər deştə xıyzoni nəfo hardedəbe. Nokə kənoku bəy de çaşi işorə kardedə. Ğafər əştedə beşedə bə beton, xəbə səydə:
-	Çiç bıə?
-	Ə ruj ruədə çəmə vində kinə vardje ı nomə. Votje ımi bə Həşim əğə bırosnəjon. Iştənən rə bırosno.
-	Çok.
Ğafər nomə səydə çəyku. Dəvardedə bə dılənton. Zibər xanım xəbə səydə:
-	Çiçsə bə, balə?
-	Ne, inə, hiçi bə ni.
210
 
-	Lap çok, peşonnə vaxtonədə hiç fərə xəbə məse- dənimon.
Ğafər nomə doydə bə qıləy nokə. Qıləy asbən doydə ki, bıtojno bə Lankon, rə bırosno bə Həşimi. Nokə hozı bedə, dəro qınedə bə Lankon.
Həşimi sə dəpuşeyəbe de kəy koon. Deştə pə səbəro kardəşonbe çəy koon. Zəhrabəqim xanımən tikəy rohət nəfəs səydəbe. Həni deştə kinə iyən vəvu rohət beşe zınedəbin bə şəhər. Vıjorəti kardedəbin. Şanqonə harde bəpeştə nıştəbin həmə, sohbət kardəbin. Xəyli vaxt şe. Həni dibe, har kəs piyedəşbe bıhıto, ıştə dinci bıstəno. Nəfonəku voə voş hejo voydəbe. Berdəmədə kəybə zupurədə kuə be. Nokon okardşone kəybə. Bo həməy ve mərağinbe ki, şəvi bı vaxti oməkəs ki bəzne be. Nokə dastədə nomə dəvardedə bə dıləton. Votedə:
-	Əğə, bəşmə nomə hese.
Huseyn bəq nomə səydə. Har kəsi fik Huseyn bəqisəbe. Əv nomə okardedə. Handedə. Nomə hande- hande sifətış dəqiş bedə. Zəhrabəqim xanım ımi hiss kardedə, xəbə səydə:
-	Im nomə çikikuye? Ənə əyo çiçşon nıvıştə?
Huseyn bəq bəştə çəkuti dast dəsuyedə, çəy bəvon
şat bedən. Həməkəs çəyku cəvob çaş kardəbe. Əv odeyəsedə bə Zəhrabəqim xanımi, votedə:
-	Nomə Əhmədikuye.
-	Çiç nıvıştəşe Əhmədi? Çiçsə bıə?
-	Nıvoştəşe ki, zinə quldoron emən bəsə Haci Mah- mudi mılkisə. Şumon kardəşone əvon.
-	Xıdovandaa. Bəçmı pə jı çiy bıə? Əhməd çokoye?
Humayən nıştəkəson dılədəbe. Im xəbə məseyədə
çəy ranq pərəy. Hışk be, mande ıştə vırədə. Huseyn bəq votedə:
-	Ve şukur, səlomətiye. Əhməd nıvoştə ki, ğarət kardə vaxtədə de Haci Mahmudi Pensə vıjorədəbən. Bə
211
 
dı-se nokə yarə qınyə. Mardəkəsni. Əncəxən xəyli mol- dəvlət çı dasto şə.
-	Ve şukur bəvon hiçi bıəni.
-	Im xəbə məsə bəpeştə Haci Mahmudi əhvol bevəc bıə. Isə nəçəndone. Əhmədi piyedəşe beşu bo, əncəx əy bı holədə oqəte, ome zındəni. Votedə çı dədə səhət çok bıbu, bomem.
Zəhrabəqim xanım ıştə pə səhətiku ve norohət bedə. Bevəc bedə, şedə bəştə xonə. Har kəs dəvardedə bəştə xonə. Həşim zalədə coli mandedə. Nıştəbe kreslosə, bə fik şəbe. Səray Həşimi zalədə nışte vindedə. Kənoədə mandəbe, bəy diyə kardedəbe. Hejo piyəşe bışu çı Həşimi paliyo, nubəsəton kəybə kuyedən. Səray rərə dəvarde bə kəno, niyo be. Nokə şe okardşe kəybə. Peşo omedə bə Həşimi votedə:
-	Əğə, kəybəsə ikəsi şımənış piyedə.
Həşim şedə bə kəybə. Im çı Ğafəri vığandə odəmbe. Əv səlom doydə bə Həşimi. Ğafəri vığandəşe, votedə. Peşo nomə doydə bə Həşimi. Həşim bə nokon asbardə ki, omə ğonəği vırə bə vırə bıkən, bəy harde bıdən. Peşo omedə nıştedə kreslosə. Diyə kardedə bə nomə. Bəçəy dıli əyom bıəbe ki, ım nomə Ruşinəkuye. Nomə okardedə. Sıftəynə kəlimə handeyədə çəy dim obedə. Şoy-şoyku bə çəy çaşon ruşinə oməbe. Im nomə baxtəvər kardəşbe əv.
Səray kənoədə mandəbe, əvoni çaş kardedəbe. Boəy ve mərağinbe, nomədə çiç nıvoştəbə. Həşim noydə nomə bəştə cif, əştedə səpo. Səray niyo bedə çı pardə peştədə. Həşim dəvardedə bəştə xonə, nıştedə ıştə yonqosə, nomə dı-se kərə dəmədə handedə. Ve vaxtbe jıqo şo bənıbe. Peşo peqətedə koğəz-ğələm bə Ruşinə nomə nıvoştedə. ”Çımı ruşinə ovşom. Mıni çaşkə. Hukman bomem.”
212
 
Dıl peqardə bə ğəfəsi bılbıli,
Kovrə şedəm tı dəşdəş bəçımı yod. Çoknə ki, bılbıl həsrət be bə vıli, Azən bənə bəy hejo kardəm fəryod.
Tı çə məholi qird reçinə kinə,
Tıniş çımı çı çəşi nur, ruşinə,
Betı nəvedəm az təyə dılinə,
Dınyo zindone bə, bedənim az şod.
Həşimim, tıni bə yod dəğandedəm, Ve ğəmqin bedəm, pərişon bedəm, Bılbılim, boğdə az betı handedəm, Bətı rəsdəni dast, ha kardedəm dod!
213
 
SİVİ ŞƏŞMİNƏ POA
Həşi şıvon tojə ruji binobe xəbə doydə. Həşim- monən oğo bedən. Həməkəs nəfo hardedə. Həşim bı həxədə bə xıyzoni hiçi votedəni. Zınedə ki, Ruşinə həxədə bəvon bıvoto, əçəy fikiri dəqiş bəkarden. Əhaş- tnin Ruşinə bıstəno. Əve, bə ğəror omedə ki, bı həxədə hiçi nıvoto. Nəfo bəpeştə şedə çı Canqəmiyono omə odəmi toniku. Əv nomə doydə bəy, piyedəşe əy bə Ğafəri bırosno. Peşo asbardə bə nokon ki, çəy roy tədoruki bıvindon, əy dəro bıkən. Peşo deştə pə şedə bə şəhər.
Nəfo bəpeştə jenon nıştəbin zalədə. Surəyya bəştə moə votedə:
-	İnə, həvo həni sard bedə, çımı ğalinə olətım ni. Ğasbu ımruj bışəmon bə vıjor.
Sarən umjən be bəy. Zəhrabəqim xanım rozi be.
-	Çok, kinon. Hozo bıbən, bə vıjor bəşemon.
Səray damə be:
-	Çımı heste ğalinə olət. Həmənki sardme, beşe pidənime bə beton. Şımə bışən az kədə bəmandem.
Zəhrabəqim xanım:
-	Çok balə, bəvədə tı kədə bındın.
Kinon bo hozı beyro bəştə xonəon şedən. Sərayən şedə bəştə xonə. Mıddəti bəpeştə pencəku vindedə ki, Zəhrabəqim xanım de kinon beşin şen. Humayən deəvonbe. Rərə dəvardedə bə Həşimi xonə. Qədə-qədə çəy xonə otırnedə. Rəfon, kitobə aron, həni xonədə vırə mandedəni onıtırno, əmma zinə nomə pəydo
214
 
karde zınedəni. Ve bə rık dəşedə. Çı xonəku beşe pi- yəşe beşu, çaşış pexıviyəy bə Həşimi şanqo tan kardə pencəki. Rərə çəy cifon otırnedə. Nomə pəydo kar- dedə. De şoy-şoy çəğono beşedə, dəvardedə bəştə xonə. Nomə handedə. Ruşinə nıvoştəy handeyədə cındo bedə. Rıkiku çəy çaşon sı bedən. Xonədə çı mizi səpe ovə ğab, vıldon, çiç hestbe həmə ekuyedə bə zəmin şilkə kardedə. Ğollığəkon bə ğabə şilkə sədo vitedən omedən vəyo. Səray de rıki eçıredə çəvonsə:
-	Çiç bıə? Bışən qin bıbən çiyo!
Ğollığəkon hiçi nıvotə çəğono diyəro bin. Səray nıştedə çı xonə kıncədə bəmedə. Çəy umiyon siyəyn. Həni zınəşe ki, çı Həşimi mohəbbəti ğəzənc karde əzıni. Çumçiko çı Həşimi dılədə co ikəs hestbe. Əv dı-se sahat əbiy vəyo nıştəbe bəmedəbe Ğollığəkon hərdə- mədə omedəbin bə xəlvəti kəybəku ediyəsdəbin, de iyəndı pıça pıçədəbin. Mıddəti bəpeştə Zəhrabəqim xanım deştə kinon iyən vəvu omedən bə kə. Ğollığəkon əmon doydənin ki, əvon bə dıləton dəşun, Səray kardəyon həmə boəvon qəpşon jəydən. Zəhrabəqim- mon rərə oməyn bə Səray bıə xonə. Səray çı xonə kıncədə nıştəbe. Əvon nez bin bəy. Zəhrabəqim xanım nışte əçəy toniku, xəbə səşe:
-	Çiç bə bətı, balə? Im çı hole?
Səray damə bedəni, bəmedə. Zəhrabəqim xanım ijən xəbə səydə:
-	Kinə bıvot. Çəmə şebəpeştə ki oməy? Bəştı xoto ki qıne?
Sara behovsələ:
-	Kinə, bətı çiçbexo? Jı çiy bıvotəni.
Səray ıştə dastədə qətə nomə doydə bə Zəhrabəqim xanımi, votedə:
-	I nomə çı Həşimi xonədəbe. Zinə şanqo vardışone bo əy.
215
 
Zəhrabəqim xanım səydə nomə, handedə. Surəyyan ıştə moə tono nıştedə deəy bə ivrə nomə handedən. Zəhrabəqim xanım nomə şodoydə bə iton, votedə:
-	Ne, ım əzınibe. Az ray ədənim, çımı zoə çı rəiyəti kinə bısəno.
Sara, Humayən handedən nomə. Sara votedə:
-	Sıftə soəx karde lozime ım kinə kiye, komonə- dəye. Ğasbu rəiyəti kinə nibu.
Zəhrabəqim xanım:
-	Tı hələ bı nomə diyəkə, ımi sıvoy rəiyəti kinə hiç- kəs ənvıştni. Həmən ki, əv çı rəiyəti kinə niysə həni boçi vitedə? Çımı zoə əvoy bəmə əvotiy, bışən fılon kinə bısənən. Ne ım bə vəc əvoni.
-	İnə, ıştəku beməşi. Həşim bome, çəyku xəbə bısə- niş. Ğasbu hiç əşıni çə kinə dumo.
Zəhrabəəqim xanım odeyəsəy bə Səray, votşe:
-	Balə bəşt, ıştənibə riyə bınə.
Zəhrabəqim xanım beşe bə beton. Bə kinonən çaş jəşe, əvonən beşin bə kəno. Zəhrabəqim xanım rıkiku ivrədə mande zındənıbe. Çəy kinon bəy dılvandi doydəbin. Əmma foydə nıbe.
Şəv be. Həşim deştə pə oməyn bə kə. Zəhrabəqim xanım zalədə nıştəbe. Sərayən zalədəbe. Həməkəsi xun siyobe. Huseyn bəqi vindşe jıqo, xəbə səşe:
-	Çiç bıə? Boçi ıştə diyənonon ekardə?
Zəhrabəqim xanım:
-	Hiçi bəni, merdə. Bıvotom bıdə surfə bınən.
Zəhrabəqim xanım bə ğollığəkon hıkm kardə ki,
surfə hozı bıkən. Surfə okardedən. Həməkəs nıştedə surfə qırdoy. Harde vaxti hiçki sıxan kardəni. Səray dast evardəni bə surfə. Huseyn bəq hiss kardedə ki, ıyo çiçsə heste. Jı çiy votedəni. Harde bəpeştə həməkəs ğonəğə kədə nıştedən. Tikəy vaxt dəvardedə. Hiç kəs damə bedəni. Həşimən tam jəydə, hiçi votedəni. Əv
216
 
ıştə dmyoədəbe. Huseyn bəq ijən damə be:
-	Haa xanımon, ısə bıvotənələ çiç bıə? Im çoknə sır-sıfəte şıməku?
Kinon hiç qıləku sədo beşedəni. Zəhrabəqim xanım de ğəzzəbi cəvob doydə:
-	Əy ıştə azizə zoəku xəbə bısən.
Həşim de mətəli:
-	Çımıkuu?
Huseyn bəq de məraği:
-	Ihı. Xanımon dıroz məkən, bıvotənələ çı məsə- ləye?
Zəhrabəqim xanım ıştə cifo bekardedə nomə. Noydə mizisə. Həşim nomə zınedə. Çəy ranq dəqiş bedə. Zəhrabəqim xanım votedə:
-	Şımə zoə çı nomə həxədə çiç vote bəzne?
Huseyn bəqi hovsələ rəsedəni:
-	Sıxani dıroz məkən. Çıçbə ıyo? Im çı noməye?
Həşim peqətedə nomə çı mizi səpe, votedə:
-	Bəşmə ki extiyor doəşe çımı şəxsi çiyon dılə otırnəone? Im çı hərəkəte?
Səray damə bedə:
-	Az peqətme nomə.
Həşim de ğıyzi:
-	Bətı ki icozə doəşe, çımı cifi otırnoş? Iştı çı həxı hese?
Səray bəme-bəme:
-	Çımi dıli həx doşe. Tı kuuş ku. Çımı piyəyı de soron nıvinde. Şiş çı qıləy qıyəvıjə kinəku dəçıkəş.
-	Iştə sıxani təri bızın. Çımı bibikinəş, bəştı xoto qınedənim. Əmma imkon ədənim əy təhqir bıkəş.
Səray bəme-bəme vitedə. Huseyn bəq de ğıyzi votedə:
-	Im çı məzəye? 1 kəs mıni bə sə dəbəno?
Zəhrabəqim xanım damə bedə:
217
 
-	Şımə zoə bə rəiyyəti kinə aşığ bıə. Bə iyəndı nomə nıvoştedən. Zoə əy vitvone niyətədəye.
Həşimi piyedəşe ijən beşu bə beton, Çəy moə əçəy dumo:
-	Həşimm!!!
Həşim kəyku beşedə, penıştedə bə asbi, tojnedə çuneysə şedə. Zəhrabəqim xanım beşedə çəy dumo. Əmma Həşim həni şəbe. Zəhrabəqim xanımi fəxə siyəy, bə peşo oqarde. Dəvarde nışte. Huseyn bəq bə fikir şəbe. Zəhrabəqim xanım odeyəsedə bəy, votedə:
-	Berdəm qıləy axməxəti bəka, ya çə kinə paliyo bəşe. Bə həvo hələ diyəkə, voş voydə.
-	Hələ ləzi hovsələkə.
-	Şəve. Berdəm bə çəy sə jı ko bome. Xahiş kardəm odəm bıvğandən əçəy dumo.
-	Iştı zoə əğıl ni. Iştə kardə koy zınənine.
-	Xahiş kardəm, bəq. Bə çımı xoto əy oqırdınən.
-	Ne xanım. Əy ıştə ğərorış do ə.
Huseyn bəq çı zalo bəştə bə xonə dəvardedə. Zəhrabəqim xanım nıştedə divanisə, dəmandə bo bəme. Sara de Surəyya omedən ıştə moə paliyo, piyedəşone əy sokit bıkən. Şanqo hiç kəs hıte zınedəni.
Ruj obedə. Voşə həvobe. Şanqonəku voə voş hələən voydəbe. Həvo ruşin bey bəpeştə həməkəs qırdə bedə bə zal. Hiç kəs damə bedəni. Kədə qıləy sukut hestbe. Zəhrabəqim xanımi çaşon bəmeku pandəməbin. Hə- məkəs çı koy oxoy fikiri kardedəbe. Bı dəmədə Səray qırdə kardşe ıştə şey-şuyon, çı xonəku beşe. Şey-şuyon noydə kəybə vədə, dəvarde bə zal. Vəyo de həməy qılə-qılə xudahafiz be. Zəhrabəqim xanımi votşe:
-	Çımı kinə, məşi. Hiç nıbu həvo çok bıbu, bəşeş.
-	Ne, şe pidəme.
-	Çok, çoknə piyedə. Nokonədə i-dı kəs detı bəvğan- dem.
218
 
- Ve səğbən.
Səray beşe bə beton. Zəhrabəqim xanımi nokəo- nədə se kəs vığandşe deəy. Bo Səray çəy umiyon həmə mardəbe. Həni iqlə çarəş mandebe. Həşimi çı yodo beka.
219
 
SIVI HAFTMINƏ POA
Həşimi çı kəyku beşe, bə Zəhrabəqim xanımi bevəc təsirış kardəbe. Bı çandə vaxti ve çətinətiyonış vindəbe, əmma arşiyə nıbe. Bə har işqilon bo zu oməbe. Əncəx Həşimi şe bəpeştə bo petove bəyku zu mandə nıbe. Zoə şeku dı-se ruji bədiqə bə yonqo qı- nəbe. Çəy kinon deçəy vəvu əçəy səyku okıryedənıbin. Boçəy səpo əştero ıştə dasto oməy kardəbin. Əyən zınedəbin ki, taki Həşim nıvo çəvon kardəyon xəyrış əbıni. Həşimikuən da rujbe hiç xəbə nıbe. Şəhərədən soəx kardə bıəbe, hiç vırədə nıbe əv. Hətta Can- qəmiyonədə bə Zibər xanımi nomə nıvoştəşonbe. Əm- ma əv Canqəmiyonədən nıbe.
Ruşinə Həşimiku nomə səy bəpeştə haruj nıştedəbe pencə vədə de sahaton bə roy diyə kardəbe. Əncəx Həşimiku xəbə nıbe. Rujon dəvarde-dəvarde norohət bedəbe. Bo vəyə vaxti kam mandəbe. Ruşinə beçarəbe, zındənıbe çiç bıkə. Umij Həşimbe. Əncəx əv omedə- nıbe. Rujon yəndı əvəz kardən. Kədə bə vəyə hozı bedən. Ruşinə hələn de həsrəti çı Həşimi roy çaş kardəbe. Nəhoyət həni bımi petove nıznəşe. Maştəvo çı honiyo oqardəsədə ıştə roy eğandə çı Ğafərmon kəy toniku. Parçini kəno pemandedə. Çaş kardedə. Hınə kardedəni bə dılə dəşu. Çəy bəxtiku Ğafər bə beton beşedə. Vində ki, parçini kəno i kəs pemandə. Əy bə Ruşinə oxşə kardedə. Bəy nez beyədə vindedə ki, çaş bıkə Ruşinəye. Omedə çəy paliyo. Ruşinə zındəni Həşimi çoknə xəbə bıstəno. Ləzi tam jəydə, damə
220
 
bedəni. Ğafər əçəy ome səbəbi sərəsedə. Əve ki, sıxani ıştən bino kardedə:
-	Hovə, zındəm boçi lyo oməj. Bo Həşimi soəx kardero oməj.
Ruşinə ıştə səy evə jəydə, de zəifə sədo:
-	Bəli.
-	Hovə, bətıro çokə xəbə ni. Xəyli vaxte Həşimiku soəx ni. Əçəy vırə hiç kəs zınedəni.
-	Çoknəyyəni? Bəy çiçsə bıə?
-	Zındənimon. Çəvon kəyku çand vaxte boəy nəve- dən. Çəy moə Həşimi dardiku bə yonqo qıniyə. Əçəy soəxi bıdə ni. Vallah hiç azən səhe zındənim çiç bıə. İqlə əy zındəm ki, kədə tasıbış kardə, çı kəyku beşə şə.
Ruşinə çaşon pur bedə.Votedə:
-	Xahiş kardəm, çəyku xəbə bıznəjon, bəmınən bı- votən.
-	Həlbəttə, hovə.
Ruşinə tam-tamijə çəğono diyəro bedə. Dınyo bə çəy sə qardedə. Har çiy boəy mardəbe, ıştənədə nıbe. Hiç zındənıbe bə kə çoknə omedə. Çəy çaşono ast eme- eme ro şedəbe. Çimi bəpeştə çiç bəkarde, çoknə bəjiye, zınedənıbe. Omedə rəsedə bə kə. Ovdoni noydə kıçədə. Piyedəşe bəştə xonə dəvardo, hiç kiəs bı holədə əy nıvindo. Dəşedə bəştə xonə. Çəy rukə boə Nurxan kədə de həvuşi bə hənəkbe. Ruşinə şedə çı pencə vədə nıştedə. Ve bevəcbe. Nurxan ıştə hovə holi vindedə, xəbə səydə:
-	Hovə, boçi ıştı ranq pərə? Çiç bə bətı?
-	Hiçi bəni. Peqi həvuşi, bışi soədə hənəkkə.
-	So sardexo.
-	Bışi tənəbiyədə hənəkkə. Bışi çığono!
Ruşinə ıştəku beşedə. Nurxan damə bedəni, çı xonəku beşedə. Omedə ıştə moə paliyo. Xəcicə xalə zəminisə nıştəbe. Teşti dılədə ğabon şıştedəbe. Nurxan
221
 
nıştedə ıştə moə toniku. Xəbə səydə:
-	İnə, bə Ovşomi çiçbə?
Xəcicə xalə de məraği:
-	Hiçi. Çiç bıə ki?
-	Zındənim, inə. Hovə ıştə xonədə məvuji bəmedə.
-	Boçi? Çiç bıə ki?
-	Zındənim.
-	Tı bındın ıyo, şedəm hələbunim çı məsələye.
Xəcicə xalə əştedə səpo. Iştə daston de şavlo poçə
hışk kardedə, peşo dəvardedə çı Ruşinə tono. Nez bedə vindedə ki, çı Ruşinə çaşon de xuni pur bıən. Zınedəki əv bəmə. Dasti dəsuyedə bəçəy səy, xəbə səydə:
-	İnə ğıbon, çiç bıə bətı? Boçi jıqo eteriyedəj? Çə- məku co bedəş bə hisob jıqoj, zındəm. Əmma hamsiyə diyədə bəbej. Bəçəmə kə rə-rə bomej. Əmənən de ştı pə rə-rə bomemon ıştı tono.
Im sıxanon Ruşinə yarə səpe tikən okardedə. İjən dəmandə bəme. Xəcicə xalə nıştedə çəy paliyo. Votedə:
-	Çımı ğəşənqə kinə jıqo məkə. Iştəni eməğand. Diyə kə, əməniyən ebəğandej. Iştı pə bızno tı jıqo bəmedəj. Ve bevəc bıəbe.
Ruşinə de çaşə aston ros kardedə ıştə səy, votedə:
-	İnə, mı bə şu şe pidənime.
-	Çiç votdəj kinəmo?! Bo vəyə da rujisən kam vaxt mandə.
Ruşinə ijən de ğıyzi əştedə səpo, votedə:
-	Əşınim az, hədərə tədaruk məvindən.
Imi votecəği çı xonəku beşedə. Çəy moə rərə əştedə şedə çəy dumo, votedə:
-	Kinə axməxə qəp məjən, əməni rısvo karde pidə?
-	Bə şu şeysə, bımardom bəysən çoke.
Imoni vote peştə okardşe kəybə. Kəybə vədə Cəmoli vindeyədə hışk be, mande. Cəmolən bəçəy bı sıxanon mot mandəbe. Dastədə qətə zanbulış noy saru. Bo vəyə
222
 
xarci kali çiyon vardəşbe. Erəxəy bə Ruşinə, votşe:
-	Az nəznim bəmı omey botı ənədə əzobe. Zınəm bəbəy tı noroziş, azən bımi ray nədəym.
Ruşinə tam jəydə, damə bedəni. Xəcicə xalə zınəşe Cəmoli ım qəponış məsə, qətşe ıştə anqışton bə ğıç. Mande noəloc, nıznəşe çiç bıkə. Cəmol bə Ruşinə:
-	Piyedəmni de məcburi bəmı booj. Hejo ısə bəşem vəyə ləğ bey xəbə bəkam.
Cəmol penışte bə asbi, de tovi tojnışe. Xəcicə xalə vite çəy dumo, piyəşe əy oqəto. Həni di be, Cəmoli hiç ıştə qıyış nıqordıne, tojnışe ıştə asb, şe. Ruşinə mandə çı kəybə vədə, bəmedə. Xəcicə xalə eçıriyəy bəçəy sə:
-	Imı pidəbe? Isə çı hampo dılədə rısvo bəbemon. Bə cəmoti çiç bəvotemon?
Ruşinə vitedə bəştə xonə. Edoydə kəybə, xonə kı- çədə nalçon səpe dıroz bedə, dəmədə bəmedəbe. Boçi bəmedəbe, əyən zınedənıbe. Bo Həşimi qin bey, ya ıştə yolon bevəcə holədə haştey? Ve bədbəxtbe.
Şərəboni nənə çəqlə xonəku ıştə ləvo dəjəne-dəjəne oməy. Xəcicə xaləku xəbə səşe:
-	Kinə, ım hay-kuy çiçe?
Nurxan vite-vite oməy ıştə nənə paliyo, qədə-qədə votşe:
-	Nənə bəyəndı qınin. Vəyə əbıni.
-	Çiç votdəj, ha balao?
Xəcicə xalə eçıriyəy bə Nurxanisə, votşe:
-	Bıpo qinbi çığono, ısə ıştə rıki tısə ebəkam.
Nurxani peqətşe ıştə həvuş, dəvarde bəştə nənə
xonə. Şərəboni nənə qırdə kardşe ıştə şavlo poçon, nışte bəsə nalçonsə. Ijən xəbə səşe Xəcicə xaləku:
-	Ha kinəa, çiç bə?
Xəcicə xalə həni nıznəşe ıştə oqəte, bəməy. Oməy nışte ıştə həsı toniku:
-	Ha inəa, ıştı ım nəvə axməx bə. Votdə şedənim bə
223
 
şu. Tı məvot Cəmolən kəybə peştədəbən. Məsəje ım.
-	Kinə, tı çiç votdəj? Vay nənəə.
-	Cəmoli bə Ruşinə vote, tıni məcburi boştə xıyzon karde pidəmni. Bəşem bəvotem, bıdə vəyə ləğ bıkən..
-	Vayy, çoko bəbe bəs?
-	Zındənim vallah. Bı axməxə kinəsə xar bəbemon. Isə az bəçəy pə çiç bəvotem. Çımı boə demı bəd bəbe. Ax, ax ısə az kovrəy xoki ekəm bəştə sə.
-	Kinə, tam bıjən. Hələ hiçki xəbə nije. Ğasbu çok be.
-	Neye, inə. Cəmol hışkə peşte. Bovə kardənim çımı boə əy bə ro biyə.
Cəmol xuni siyo bə kə omedə. Asbi dəbaste bəpeşt dəvardedə bə dıləton. Xıyzon nıştəbe, nun hardedəbin. Çəy pəən kədəbe. Əvən surfəsəbe. Çəy moə Xavər xanımi ıştə zoə omey vindşe, sədo kardşe əv:
-	Cəmol, çımı balə, boy tınən nun bəhə.
-	Ne inə, pidənime.
Çəy moə ıştə zoə bikefə holış vinde, xəbə səşe:
-	Çımı balə, boçi kefı ni? Çəmə vığandə xarc boəvon vəs nıkaje?
Cəmoli ıştə diyənonış ekarde, bəştə moə votşe:
-	Az jen vardənim! Vəyə əbıni. Hədərə vırədə hozı məbənən.
Çəy moə bəştə zoə bı sıxani mətəl mande. Çəy pə iyən surfədə bınışton hardeku dəmandin. Çəy moə əşte, nez be bə Cəmoli, votşe:
-	Çoknəyyəni vəyə əbıni?
-	Votem əbıniyəni.
-	Çımı balə, əmə ənnədə tədarukmon qətə. Bə cəmoti xəbə do əmone. Hələ tı mıni bə sə dənə, boçi jıqo votdəj?
Çəy pə de ğıyzi:
-	Çı məsələye? Jenə, ıştı zoə çiç votdə?
224
 
Xavər xanım:
-	Vallah zındənim çı məsələye. Im çiç qəp jəydə.
Peşo erəxedə bəştə zoə:
-	Cəmol, çəmə dıli mətokın. Bıvot hələ çiç bə?
-	Hiçi bəni. Votdəmki az xıyzonsoyb bedənim.
Peşo Cəmol beşe bə beton, penışte bəştə asbi şe bə
di. Xıyzon həmə bı xəbə mətəlbin. Xavər xanım de rıki bəştə şuə:
-	Xıdo zındə ıştı hovə çiçıj votə bəy. Bıznom qıno bəvonkuye, tosbə umri oxoy damə əkənim əvoni. Jıqoən şe bəbe.
Hidayət bəq:
-	Hələ bımandələ. Hozı bıbi bışamon hovəmon kəy, hələbunım ım çı məsələye.
Ruşinə ta maştəku ıştə xonədəbe, bəme-bəme hani bardəşbe əv. Xəcicə xanımi bənə ğıyzi bo nun harde penıkardşe əv. Həni çoştəku evardəbe. Rəcəbə day oqarde bə kə. Xəcicə xalə sıftə bəy hiçi nıvotşe. Rəcəbə day tikəy ıştə dincış səy, harde bəpeştə Xəcicə xalə bino kardşe:
-	Hiç zındənim çoknə bıvotım.
-	Çiç bıvotoj?
-	Eh tı nıznəy ımruj çiçon bin?
-	Əğəli kinə, dıroz məkə, bıvotələ çiç bıə?
Xəcicə xalə diyə kardşe bə Şərəboni nənə diyə kardşe bə Rəcəbə day, bino kardşe bo qəp jəy:
-	Çiç bıvotm. Imruj ıştı kinə axməxə vo oməbe. Maştəvo şe bə honi. Şeədə çokbe. Omeədə çəy sıfət qardəbe. Xəbə səme çiç bıə. Peş kardıje şivən ki, bəs az bə şu əşınim. Piyəme əy sokitkəm, jəşe zikkə, vote bə şu şesən bımardom çoke. Tərsətiku bı vaxti Cəmol kəybə peştədəybən. Vəyə xarcıj vardəybən. Ruşinə ım votəyon həmə məsəje. Əy votje ki, zınəm bəbəy tı piyedəni, az bomi rozi nəbim. Isə bəşem kədə bəvotem,
225
 
bıdə vəyə oqəton. Yamən ıştəku beşəbe. Piyəme əy oqətom, bəvəc noməy.
-	Çiç votdəj, kinə.
-	Isə zındənim çiç bəkamon. Bəştə boə çı cəvob bə- dom. Hampo dılədə rısvo bimon. Hay qıləy sıxan bəvote.
-	Kinə jəqo boçi kardje, onumute?
-	Xəbə səme, hiçi nıvotje. Hejo dəmədə bəmedə, votdə şedənim.
-	Kıve Ovşom?
-	Əvee hıtə. Maştənəku hıtə. Hiçiyən hardəjni.
Rəcəbə day omedə çı Ruşinə tono. Nıştedə çəy
paliyo. Dast dəsuyedə bə çəy səy, əy pekardedə:
-	Çımı kinə, ha Ovşoma.
Ruşinə oğo bedə. Vindecəği ıştə pə, çaşonış pur bedə. Rəcəbə day pərişonbe. Əncəx ıştə kinəşən ve piyedəşbe. Bə çəy xoto de sokiti votedə:
-	Kinəmo, ıştı moə bəmı har şey votje. Bəs tı rozi bedənıbij boçi sıftəku nıvote?
-	Pidəmnıbe bəşmə dıli bıqınom. Əncəx bımiyən penıtovəme, şe pidənime.
-	Jıqo tikən ve bə çəmə dıli qınijxo.
-	Bıbaxş mıni, pə. Pidəmnıbe jıqo bıbu.
Ruşinə noje ıştə sə zonığonsə dılipuri dəmande bəme. Rəcəbə dayən purğıbo be. Bo Ruşinə sokit kardero votşe:
-	Həni be. Ğısmət jıqoyebən. Çiç bıkəmon.
Peşo əşte, beşe bə beton. Xəcicə xalə çəyku xəbə səşe:
-	Kinə çiç votje? Boçi jəqo kardje?
-	Bobə cılməy nun bıdə bəy, bıdə bəhə. Əğıl vəşi nımando.
Peşo oməy nışte çı Şərəboni nənə toniku. Xəcicə xalə vəsləy nun iyən i piyolə şıtış bardşe noşe çı
226
 
Ruşinə vədə. Oməy piyəşe bınışto çı Rəcəbə daymon paliyo, kəybə sədo oməy. Xəcicə xalə okardşe kəybə. Oməkəs çəy boə Hidoyətbe deştə jeni Xavər xanımi. Xəcicə xalə əvoni vindecəği çəy ranq qarde. Əvon səlom doşone, dəvardin bə kə. De Rəcəbə day iyən de Şərəboni nənə dastşon qəte, nıştin. Çəvon ranqədə vinde bedəbe, rıkisən. Xəcicə xalə:
-	Xəş oməjon.
Xavər xanımi penıtovəşe:
-	Hiç xəş omənimon. Oməymonki, bıznəmon. Im çı koye.
Xəcicə xalə lıputon larze-larze votşe:
-	Vallah hiç nəpimone jıqo bıbu. Ki əpiyjeki?! Kinə votje az bə şu pidəmni bışum, Cəmoliyən məsəje ım. Vote az məcburi pidənime xıyzonsoyb bıbum.
-	Iştı kinə bə şu şe pidənıbıje, ımi sıftəku vote əzıniy. Bə vəyə da ruj mandə, ısə votdə pidəmni.
-	Çiç bıvotom vallah. Hələ vaxt heste, ğasbu qəp jəmone bə ro oməy.
Xavər xanım de ğıyzi:
-	Az ıştə zoə xosiyəti çok zındəm, I kərə votje pidəmni, həni ıştə sıxaniku əqardni. Şımə hiç çokə ko nıkardone.
Hidayət bəqən damə be:
-	Mı votem çımı ıştənki bıstənom, zındəm, bələdim bəşmə. Jıqo şeyon çaş kardənıbim. Ve həyf!
Xəcicə xalə dim xəcolətiku sı bıəbe. Zındənıbe çı cəvob bıdə. Bəme-bəme votşe:
-	Vallah həməysən ve az pidəmbe ı xəyə ko. Vəyə oqəte həməysən ve bəmı təsir kardje.
Xavər xanım de ğıyzi:
-	Ne! Vəyə oqətə bıəni. Hiç bə fikirədən nimon. Əməni bə nom zınedən. Çı veye kinə. Im nıbu, coqlə bəbe. Az boştə zoə vəyə bəkam.
m
 
Xəcicə xalə:
-	Çiç votdəm. Xıdo xəy bıdə.
Xavər xanım əşte səpo, bəştə şuə Hidoyəti:
-	Bəşt bışamon, merdə.
Hidoyət bəq əşte, çı kəybo beşedəbin ki, Sərxan oməy. Əvoni vindesəği sırəy, səlom doşe. Əvon bə rık nıstəşone çəy səlomi cəvob, beşin şen. Sərxan de mətəəli dəşe bə dılə, ıştə moəku xəbə səşe ki, çiç bıə. Çəy moən votşe ımon boəy. Peşo çəvon vardə vəyə xarcon nubəsəton jəşone bə həy, bə asbi, vığandışone de Sərxani bə çəvon kəy.
228
 
SİVİ HƏŞTMİNƏ POA
Çımiku mıddəti dəvarde, Cəmoli vəyə be. Boəy çəy xalakinə səşone. Ruşinə vəyə nıkarde məsə kali diyo- vıjon dəmandin bo sıxan pesoxte. Hay qıləy sıxanış vote. Çimiku həməysən ve Xəcicə xalə əzob kəşəşe. Har bıvind çəyku ımi xəbə səydəbe. Əvən cəvob doəninbe.
Nəhoyət arə sokit be, har çiy bəştə vırə oməy. Ruşinə bənə hasəfə çı honiyo ov vardedəbe. Əy vindəkəson bə i yəndı quş pıç-pıçədəbin. Ruşinə ıştəni bə nıvindəyi jəydəbe.
Həvo sard bedə. Zımıston dəşedəbe. Əncəx çı Həşi- miku hələən soəx nıbe. Ruşinə hələən de umi əy çaş kardedəbe. Hərdəm diyədə bə Ğafəri rast omeyədə Həşimi xəbə səydə, əvən hələən jı xəbə nıbey bəy votedəbe.
Həşimi moə Zəhrabəqim xanımi ve dıroz dəkəşə noxəşi qədə-qədə çəy cono beşedəbe. Huseyn bəq bo Həşimi pəydo kardero ıştə dastooəməy kardedəbe. Əncəxən çəy kəşə zəhmət hədərə şedəbe. Əhmədi ıştə boə qinbey məsecəği, oqardəbe bə kə. Əv bo Həşimi nəveədə iyən ıştə pə konədə bəy koməq kardedəbe. Çımon dılədə iqlə şoyə xəbə əvbe ki, korpə bəçaşbe. Əçəy bə əğıl mande bo Zəhrabəqim xanımi çokə koməq be.
Ruşinə xosiyətədə tamjənə, votəməsə kinəbe. Peş bı əhvolaton hiç damə bedənıbe. Bə ruj kədə de kəy koon, asudə vaxtonədə paşmə oəvışkıniy, qəvo əbovtiy. Isə əv ijən qəvo bovtedəbe. Bənə hasəfə qəvo bovteyədə
229
 
pencə vədə nıştəbe. Əv bovtedəbe, hərdəm ıştə səy ros kardedəbe, bə roy diyə kardedəbe. Çəy dılədə qıləy umi hestbe ki, Həşim hukman bome. Hey çəy roy bəçaşbe.
Omə bəbəyş ijən, çə honi sədə,
Əvindim az tıni, şo əbim xəyli.
Çand vaxte vindənim, xunım siyo bə,
Dıl mutə-mutə bə, dast mandə təyli.
Şəm bedəm ha şanqo, vəşedəm botı,
Çımı dardi səri zındəni hiç kəs.
Bə Xıdo bə lovəm, bəbəym az detı,
Beşedəni çımı yodo ım həvəs.
Çənə umrım bıbu botı bəjiyem.
Tı Həşimiş, azən ıştı ovşumim,
Iştı ruşinədə az bəji bəbem,
Bəbəyş əqər çımı tono şo əbim.
Xəcicə xalə rık sardon bebəpeştə, bəne Ruşinə hiçi hardedəni, de hiçki damə bedəni. Tarsəy berdəm kinə noxəş bəqıne, dəmande çəy fiki haşte. Piyəşe əy bə cəmoti dılə bekə. Bə ruji dırozi kədə cali nınışto. Xəcicə xalə sədo kardşe Ruşinə, votşe:
-	Kinəmo, penkujədə çı Xanımə nənə sore. Bəşt bışamon vəyo.
-	Az şedənim, inə. Sərxan bome, deəy bışiş.
-	Sərxan di bome. Bəşt bışamon, nim sahat bənış- temon, bomemon.
-	Bəvədə de Nurxani bışi.
-	Az detı çoknə bəkam, zındənim. Dəvardə man- qədə bəştə bibikinə Mədinə vəyən nışij. Tıku qırəyıj kardə. Jıqo əbıni. Şedənij, bəşt şanqonə hozıkə. Iştı pə
230
 
bo izımi bə vişə şə, bome vəşi bəbeje. Sərxanən çı koyku bome.
-	Çok, inə.
Şəv bedəbe. Həvo qədə-qədə toki bedəbe. Voə voş voydəbe. Sərxan asbi tojne-tojne çı şəhəro omedəbe. Əv oməy diy kənoədə bə honi rəseyədə, bəne qıləy xonəxo nıştə vəyo. Bə honi nez beədə zınəşe əv. Im çı Kəblo Xansıvo kinə Fizəbe. Sərxani rərə oqətşe asb, evoəy saru. Nez be bə honi. Dırıst zınəşe ki, lyo bınışt Fizəyebən. Fizə şodoəşbe ıştə amisə qıləy paşmə şol, nıştəbe ıyo. Sardiku çəy ranq sipibe, dastonış sıportməbe. Sərxani bəyku xəbə səşe:
-	Fizə, tı ıyo çiç kardəj?
Fizə sardiku qəp jəy zındənıbe. Zıne bedəbe əv ıyo ve vaxte nıştə. Çəy zıvon larze-larze damə be:
-	Bətı çiç. Bışi çığono.
-	Kinə, şəxtə tıni bəje ıyo. Boy tıni bobəm bə kə.
-	Pidəmni. Votmexo, bışi çığono.
-	Tıni yo cali oqəte, şe əzınim. Ləzi bədiqə toki bəbe. Qırdo-kəno vişəye. Iyo vişə həyvonon, quldoron bəznen be.
-	Bəti çiç. Az coli mande pidəme.
-	Kinə, bəştə sıxani zu məjən. Az əşınim. Detı bənıştem ıyo.
Sərxan dəvarde, nışte honi tono. 1 mıddət hiçki damə nıbe. Həvo şe-şe toki bedəbe. Vişə həyvonon sə- don bino kardşe ome. Fizə çı sədonku tarsəy. Əncəxən bə dim nıjəşe ki, Sərxan nızno. Sərxani vindşe ki, vi- şəku har sədo omeyədə çı Fizə ranq tikənən qardedə. Hiçi nıvotşe, tam-tamijə nışte, çaş kardşe. Iştənən həni bənə biyə bedəbe. Daston dəsuyedəbe bə yəndı, deştə nəfəsi əvoni tosbondəbe. Fizə damə be:
-	Bətı votme bışi. Iştı ıyo bəştə sard jəy etyocım ni.
-	Votmexo Fizə xanım, əşınim. Ya tınən boy de mı,
231
 
yaən azən lyo biyə bəbem, bəmandem.
-	Iştən bəznej.
Fizə bənə biyəbe. Şe piyedəşbe. Əncəxən ıştəni çı Sərxani tono arışdənıbe. Əvon mıddətiyən nıştin vəyo. Həvo dırıst toki be. Çi vişəo həyvonə zuzon ve bin. Sərxani Siyovo çı şəğolə zuzonku ivrədə mandedənıbe. Sərxan əy sokit kardedəbe. Sərxan nışte çı Fizə paliyo, votşe:
-	Fizə, ləzi bədiqə vişə həyvonon əməni baharden, yaən sardiku bəmardemon. Hiç nıbu bıvot, boçi lyo nıştəj? Kəyku boçi vitəj?
Fizə sıftə damə nıbe. Peşo qədə-qədə bino kardşe
qəp jəy:
-	Çımı pə xəyli ğarzıj heste. Əvoni nıdə, har şeyon qin bəkamon. Bə Zuəni bəqiyən xəyli ğarzıj heste. Çı ğarzi əvəzi, piyedəje mıni bıstəno. Mıni bıstəno, sıxan doydə ki, ğarzon həmə bəmole. Əv ve piyəmerde. Bəy şeysə bımardom bəsə bəysən çoke .
-	Haa, ısə zınəme.
-	Kədə nıvote ki, rozi nim?
-	Votme, əncəx çımı moə məcbur kardedə. Azən çı kə o vitim.
-	Məvuji ısə botı nəvedən. Isə oqardoj, əvon həni tıni bəy ədənin.
-	Ne. Onibəqardem.
-	Bəvədə boy, çəmə kədə ğonəğ bıbi.
-	Ne, pidəmni.
-	Fizə, bəştə bəboləti omedəni, hiç nıbu bomı bə- boləti bo.
Fizə sardiku biyəbe. Həni petove holədə nıbe. Ən- nədə vaxti ıyo nışteku yamən vəşi qətəşbe. Bə Sərxani votşe:
-	Çok, pidəmni bə çımı hisob tı bəştə sard bıjənoj. Detı şe rozim.
232
 
-	Şukur, jıqo zınəme sardiku lyo bəmardemon.
Sərxani peşandşe Fizə bə asbi, tojneşe budi diy.
Xəcicə xalə de Rəcəbə day bo Sərxani norohətbin. Sərxanmon oməyn rəsəyn bə di. Vindşe ki, diy odəmon hay dastədə ğonğə, nəvedən. Fizə bəyku xahiş kardşe ki, de xəlvəti bışun çəvon kəy ki, cəmot əvoni nıvindo. Sərxan de kənoə roy roməşe asb, oməyn bə kə. Asbə nali sədoku Xəcicə xalə zınəşe ki, Sərxan oməy. Sərxani haştışe asb soədə, evardşe Fizəş çı asbo saru. Xəcicə xalə okardşe kəybə, bəne Sərxan colinə oməni. Iştə lıputi jiyədə: “Xəybu, ım çokono beşe”. Sərxani səlom doşe bəştə moə. Fizəən səlom doşe bə Xəcicə xalə. Sərxani Fizəş dəvət karde bə dıləton. Əvon dəvardin bə dıləton. Sərxani bə ıştə pə iyən bəştə nənə səlom doşe. Peşo çı ocəği kəno bə Fizə vırə nuşo doşe. Fizə dəvarde nışte çı otəşi paliyo, dəmande ıştəni tosbone. Sərxan dəvarde çı dılətono qıləy ədyalış varde, doşe bə Fizə. Fizə səşe ədyal pepuştışe bəştə. Sərxan dəvarde nışte. Bəne həməkəs de məətəli bəy edyəsən. Əve, çəvon xəbə nıstənə bino kardşe:
-	Zındəm, bo həməy ve mərağineki, ım moynə kiye. Fizə xanım çı Kəlbo Xansıvo kinəye. Middəti çəmə kədə bəmande.
Rəcəbə day xəbə səşe:
-	Diyədə cəmot bo çəmə ğonəğə moynə nəvedən?
-	Bəli, pə.
Xəcicə xalə de norohəti votşe:
-	Berdəm çı Kəlbo Xansıvo kinə bəvitvonejaa, bəq əməni bəkışte.
-	Ne inə, vitvonəmni. Boşmə rohətətiro bıvotom. Fizə ıştən vitə çı kəyku. Pidəşonebən əy bə qıləy piyəmerdi bıdən. Əvən çı kəyku vitə. Isə çəmə ğonəğe.
Fizə qədə-qədə:
-	Çımı ıyo bey şıməni norohət bəkardebu, az bışum.
233
 
Sərxan:
-	Ne Fizə, tı çənədə bıpiyo bəmə ğonəğiş.
Xəcicə xalə:
-	Ne çımı kinə, tı əməni norohət kardənij.
Sərxan bəştə moə:
-	İnə, Fizə pidənije əçəy ıyo bey bıznon. Əçəy ıyo bey bə hiç kəsi məvotən. Bə hamsuyonən.
-	Çok, çımı balə. Ğonəği vəşije, bışum harde biyəm.
Xəcicə xalə bo Fizə iyən bo Sərxani harde vardşe.
Əvon nıştin xorəkşon harde. De odəti hiçi bəqəm nıkardə Fizə, ısə siyo nuni de iştoho hardedəbe. Əvon harde bəpeştə Xəcicə xalə çı Ruşinə xonədə bo Fizə vırə oğandşe. Fizə ve oqıniyəbe, rə hıte. Rəcəbə day de Xəcicə xalə nıştəbin. Xəcicə xalə qədə-qədə:
-	Bəvindej, ım kinə bo çəmə səy bəlo bəbe.
-	Hələ əmondə, hələ bunum çiç bedə.
Ruj obəbe. Xəcicə xalə həməysən bə nav əştəbe, nəfo hozı kardedə. Həməkəs əştedə. Fizən əştedə, nəfo hardedə. Sərxan nəfo bəpeştə hozı bedə ki, bışu bə şəhər. Dəro nıqınə Fizəku xəbə səydə:
-	Fizə xanım, bə şəhər şedəm. Çiç lozime, bıstə- nom?
-	Hiçi lozim ni. Ve səğbi.
Sərxan şedə bə şəhər. Rəcəbə day soədə izım ancedə. Nurxanən bəy dast qətedə. Xəcicə xalə çoştə hozı kardedə. Hay qıləy ko kardedəbin. Fizə de Ruşinə xonədə calinə mandəbin. Mıddəti əvon tam-tamijə nıştedən, damə bedənin. Peşo Ruşinə damə bedə:
-	Tı çı Ğafəri hovəj?
-	Ha, Ğafəri çokono zındəj?
-	Tovostonədə az de hamsiyə kinə vişədə qin bə- bim. Bəvədə Ğafər əğə de ştə xaləzoə Həşimi əmənşon pəydo kardəbe.
-	Haa, bə çımı yod oməy. Ğafəri de Həşimi şıməni
234
 
çoknə pəydo karde qəp jəydəbin.
Fizə ləzi tam jəydə, pərt bedə, votedə:
-	Isə Həşim ıştən qin bıə.
-	Çoknə yəni qin bıə?
-	Çı bıznom. Kəyku şə. Həni çand vaxte ni. Yəvonə xaləm, çəy dardiku noxəş qıne.
Ruşinə çaşon pur bin. Həşimi qin bey Ğafəriku mə- səşbe. Fizə qəp jəmoniku sərəsəy ki. Həşim hələ pəydo bıə ni. Əncəx ıştənı, jəqo barde ki, Fizə nızno. Votşe:
-	İnşallah pəydo bəbe. Xalən çok bəbe.
-	İnşallah.
Zəhrabəqim xanım tojə-tojə çok bıə be. Şəhəri bə- qon xanımonədə qıləy ğonəğəti doydəbe. Zəhrabəqim xanımi vədəşonən səbe. Əv deştə kinon bı ğonəğəti şəbe. Çı ğonəğətiyo oqardeyədə bə çəvon və qıləy jen beşedə. Jen dırıst siyo taloədəbe. Çəy oləton kanəbin həmən dıryəbin. Əvon jıqo zınəşone ki, əv peəçıne. Nokəon piyəşone əy diyəro bıkən, jeni okardşe ıştə dim. Zəhrabəqim xanımi zınəşe əv. Im çı Mayor Pavloviçi jenbe. Çəy zoə marde bəpeştə divonə bıə be. Həmon jen ediyəsəy bə Zəhrabəqim xanımi, dəmande sıre. Sıre -sıre votşe:
-	Haa, çokoye? Jıqo zındəbiş iqlə çımı zoə bəmarde. Iştı zoə bənə sıpə marde.
Imoni məsecəği Zəhrabəqim xanımi dıl şe, qıne bə zəmin. Ə jen hejo sıredəbe. Nokəon diyəro kardşone əv çəğono. Zəhrabəqim xanımşon varde bə kə, olxırtınışone bəçəy yonqo. Kinon deəy bə hərəkətbin. Mıddəti dəvarde Zəhrabəqim xanım bəştə oməy. Ov doşone bəy. Ovi peşome peştə çə jeni votəyon bəçəy yod oməyn. Bino kardşe bəme. Dəmədə “çımı zoə mar- də”, “Həşimşon kıştə” votdəbe, peş kardedəbe şivən, bəmedəbe. Sara ıştə moə sokit karde o votedəbe:
-	İnə bəştə boy, ə jen ğəsto votedə. Nıvinde əv
235
 
axməxbee?
- Ne, ne. Əvon kıştəşone çımı balə.
Zəhrabəqim xanım bə hiç kəsi sıxani pemandənıbe, bəmedəbe. Huseyn bəq oməy bə kə. Kinon boştə pə ımonşon qəp jəy. Huseyn bəqi sokit kardşe Zəhrabəqim xanım, iyən məsləhətış zınəy ki hovsələyn bıbu. Zəhrabəqim xanımi həni Həşimi səlomət mande umiş qin kardəbe.
Ruşinə ısəboy hələən umidin be. Çəy dılədə qıləy sədo Həşim səloməte, bı nezonədə bome, votedəbe. Çand rujbe ki, Fizə çı Ruşinəmon kədəbe. Çəy vəyo bey Xəcicə xalə çənə norohət bıkoən, co tono əçəy vəyo bey ro şobe. Çumçiko, Fizə bı çandə rujon de Ruşinə dust bıəbe. Ruşinə bənə sıftə ıştə dıli hardənıbe, de Fizə həmsohbət bedəbin. Ruşinə bə Fizə qəvo bovte omutedəbe. Hələ arədə Ruşinə dimən sıredəbe. Im Xəcicə xalə şo kardedəbe.
236
 
SIVI NƏVMINƏ POA
Fizə həni bənə sıftənə bə Sərxani çı piyoku saru diyə kardedənıbe. Hərdəmədə deəy sohbətən karde- dəbe. Fizə çəvon kədə mande Sərxani ve xoşhol kar- dəbe. Əv jıqo çiy hiç orzuən kardənıbe. Kəlbo Xansı- vomon bo Fizə hejo nəvedəbin. Fizə ısəboy çı Sərxan- mon kədə ıştəni bənə baxtəvəri zınedəbe. Bə kə oqar- de piyedəşnıbe. Bı kəy həni pemujiyəbe. Hətto i kərə kədə otəşi sənoy ğərorış doəbe. Əncəx bə vəc omənıbe. Kə de duəvulə pur bıəbe. Sərxani rərə şodoəşbe pasnon bə beton, pencə-kəybon tay bə tay okardəşbe ki duəvul beşu. Fizə bı koy ve pərt bıə be. Əncəx peşo ımi bə yod dəğandəbin, bə zərfət votedəbin, sıredəbin. Sərxan bə kə di omeyədə Fizə boəy pəşi qətedəbe.
Maştəvo Sərxan bə şəhər dəro qınedəbe. Bı dəmədə Fizə nez be bə Sərxani, bəyku xahiş kardşe ki, çı vıjoro bo qəvo bovtero yunə toğ bıstəno. Həmon ruji vıjor rə bastə be. Çumçiko, voə voəbe, həvo ve sardbe. Sərxani səşe çı Fizə asbardəyon dəro qıne bə kə. Sərxan Poçqonə bandiku evardəbe saru. Osnəğəroni neziyədə vişədəbe. Berdəmədə bə marağinə çiy rast oməy. Bəne vişədə xəyli quldor qırdə bıə. Əv de etyoti evoəy çı asbo piyəşe qədə-qədə de kəno dəvardo, çəvonku diyəro bıbu. Odeyəsəy vindşe ki, quldoron qıləy xonəxoşon qətə, çunesə bardedən. Həmon əsiri sıfət bə Sərxani doğmə oməy. Əve Siyovo nıxtəş dəbaste bə doy, tikəy şe bə nav. Iyo vindəyonku bə mot mande Sərxan. Həmon əsir çı Fizə xaləzoə Həşimbe. Əv qədə-
237
 
qədə opırtəy bə dumo, okardşe asbi nıxtə de etyoti çə- ğono diyəro be. Xəyli çəğono diyəro bey bəpeştə, pe- nışte bə asbi, tojnışe budi Ozobijoni. Sərxan ros be Ozobijoniku səbəsape de vişə roy oməy rəsəy bə Can- qəmiyon. Oməy bə kə. Fizə de Ruşinə nıştəbin otəşi kəno, qəvo bovtedəbin. Fizə Sərxani vindecəği xəbə səşe:
-	Bomı toğ səy?
Sərxan toği doydə bə Fizə. Erəxedə bəy:
-	Zındəş ladi çiçım vinde?
-	Çiçı vinde?
-	Çəmə diyku dıqlə di bə ji, vişədə Həşimım vinde.
Həşimi nomi məsecəği Ruşinə pelarzəy. Çəy dıl
dəmande zupurədə jəy. Hiçi votedəni, çaş kardedə ki, Sərxan tosbə oxoy bıvoto. Fizə de təşvişi xəbə səydə:
-	Həşimi? Vişədə?
-	Ha, əvbe. Quldoron qətəşone əv.
-	Xıdoya Xıdavandaa. Bə hisob bı çandə vaxti əçəyku xəbə nıbe.
Imoni məsə peştə çı Ruşinə çaşon pur bedən. Tam- tamijə əşte dəvarde bəştə xonə ki, çəy bəme nıvindon. Sərxan bə Fizə votedə:
-	Isə az bəpe bışum ımoni bəştı boə xəbə bıdəm. Əy peroxne lozime.
-	Həlbəttə, rəbi.
Sərxan rərə kəyku beşedə, şedə bə Kəlbo Xansıvo- mon kə. Bə nokəon votedə ki, Ğafəri vinde piyedəme. Əy bə dıləton dəvət kardedən. Dılətonədə Kəlbo Xansıvo, çəy xanım iyən Ğafər nıştəbin. Ğafəri votşe:
-	Sərxan, tıni məsdəm, çiç vote piyedəbe?
-	Ğafər, mı ladi çı şəhəro omeyədə bənem Osnəğə- roni neziyədə, quldoron epuştəşone çı Həşim bəqi daston, çunesə bardedən.
Ğafər ros bedə ıştə vırəo. De təşvişi:
238
 
-	Çiç votdəj? Deştə çaşon vinde, əv Həşimbe?
-	Bəli.
-	Imi rə bə Huseyn bəqi xəbə doəninim. Əy çı qul- doron dasto peroxne lozime. Hejo ısə dəro qınedəm.
Zibər xanım ıştə çaşi asti mole-mole:
-	Çımı balə, bəs Fizə?
-	İnə, pə de koy məşğol bıəbe.
Sərxani vindşe Zibər xanım ve norohəte, damə be:
-	Ğafər, qılən şey heste.
-	Çiçe əv Sərxan?
-	Fizə xanım.
-	Çəyku xəbə heste?
-	Bəli.
Zibər xanım nez bedə bə Sərxani:
-	Xahiş kardəm bıvot, kinəm kocoye?
-	Xala, dı-se ruj çimi bə nav az bə kə omedəbim, vişə kənoədə çı honi toniku bəştı kinə rast oməym. Honi paliyo calinə nıştəbe, sardiku larzedəbe. Çənnədə ehandıme ki, oqard bə kə, əy ome nıpiyəje. Votem vəyo əy sard nıjəno, bə kə dəvət kardme əv. De şərti rozi be ki, bəşmə xəbə nıkəm. Dı-se ruje çəmə kədəye.
-	Mıni bobən çəy paliyo.
-	Həlbəttə.
Ğafər bəştə moə:
-	İnə, ıştı kinə pəydo be. Az şedəm bə Lankon.
Ğafər beşe bə beton, penışte bə asbi, tojnışe budi
Lankoni. Sərxan de Zibər xanımi oməyn bə Sərxanmon kə. Sıftə Sərxan dəvarde bə dılə. Fizə əy vindecəği xəbə səşe:
-	Çiç be, Həşimi vindeyı vote?
-	Ha votme. Ğafər bə Huseyn bəqi xəbə doyro şe bə Lankon.
Ruşinə mandəbe kənoədə, quş doydəbe. Fik kardə- be ki, Ğafər bə Lankon hələ ısə şedə. Əv şəvi nimədə
239
 
vəyo rəse bəzne. Çəvon bə dumo oqarde maştə bəbe. Detbin bə vaxti quldoron bə Həşimi sə qıləy ğəzo biyən çoknə bəbe. Ruşinə ve norohətbe. Əncəxən damə nıbe. Sərxan ediyəsəy bə Fizə votşe:
-	Umim heste bı hisob çımıku qırəy əkənij.
Imi vote bəpeşt kəybə okardedə. Zibər xanım də- şedə bə dıləton. Fizə xanım ıştə moə vindeyədə pur- ğıbo bedə. Zibər xanım omedə bə nav. Iştə kinə dəvən- qo qətedə, votedə:
-	Çımı balə, əmənı ve torsıne. Çand ruje nə şəvım heste, nə ruj.
-	İnə, mıni bıbaxş. Mı əncəx piyedəmnıbe...
-	Zındəm, çımı balə. Oqard bə kə. Tıni bə həmon bəqi ədənim.
-	İnəə..
Fizə ıştə daston eğandedə bəştə moə qıy, bəmedə. Xəcicə xalə de Sərxanı mandən kənoədə, bəvon diyə kardedən. Ruşinə ısəboy vəyo nıbe. Əv ıştə xonədəbe. Əv bə ğəror oməbe ki, bo ıştən bışu Həşimi peroxno. Əve ki, əv ıştə oləton tan kardedə. Peqətedə ıştə yolə pə tifanqi, şoli pepuştedə bəy ki, kədəkiyon nıvindon. Tikəy nun iyən qıləy qədə çaxu peqətedə. Çı pencəo beşedə bə beton. Hejo çoknə bə ro beşəbe, Səkinə beşe bəçəy və. Səkinə hiss kardşe ki, Ruşinə bə xəlvəti çiçsə karde piyedəşe. Bı dəmədə Rəcəbə day bə kə omedəbe. Əvoni ivrədə vindecəği, xəbə səşe:
-	Kinon, yo çiç kardəjon?
Ruşinə zıvon larze-larze:
-	Pə mı, mı...
Səkinə damə bedə:
-	Rəcəbə day, Ruşinə bə çəmə kə omedə, bəmı koməq bəka.
-	Çok, balə.
Rəcəbə day çəvonku co be, dəvarde bə kə. Ruşinə
240
 
ıştə pə bə kə dəşe çaş kardedə. Peşo bə Səkinə -“Ve səğbi” votedə. Səkinə hiçi votedəni. Ruşinə vite-vite çəğono diyəro bedə.
Fizə beşe çı Xəcicə xaləmon kəyku, oməy bəştə kə. Sərxani əvonış ta bə çəvon kəy dəvonışe. Sərxan bə dumo oqardeyədə Fizə vanq kardşe əv:
-	Sərxan!
-	Bəli.
-	Bə şəhər şeədə bomı bo bovtero toğ bıstənijəni.
-	Həlbəttə.
-	Səğbi.
Fizə zevılə sırəyış karde, dəşe bə kə. Zibər xanımi fikış doy çoknəy çəy kinə bə Sərxani diyə kardşe. Əvon dəvardin bə kə. Kəlbo Xansıvo nıştəbe kreslosə, kitob handedəbe. Fizə nez be bəy, səlom doşe. Kəlbo Xansıvo i mıddət damə nıbe. Fizə pemandəbe tam-tamijə bəştə pə diyə kardedəbe. Kəlbo Xansıvo ros kardşe ıştə sə, edyəsəy bəy. Çəy dimədə bedəbe zıne ğıyzine. Əv damə be:
-	Kinəmo, ikərən jıqo ko məkə!
-	Çımı çaşonsə. Pə.
Zibər xanımi deştə çaşi işorə kardşe bə Fizə, van kardşe bəştə xonə. Nışte çəy paliyo, votşe:
-	Iştı pə tikəy rıkisəye. Bə i-dı ruj çəyrık ebəme. Tınən həni jıqo məkə. Əmənı lap torsıne. Xıdonıkardə bəştı sə jı ədovəti omə bəbəy, ya bə quldoron çanq eqınə bəbəyj.
-	Həni jəqo əkənim inə.
-	Çok, çımı kinə. Çımı balə, əvon oqətəjonbe tı ıştə kədə, məvuji dust bəj deəvon?
-	Ha inə. Az zındənıbim adi cıvınon ənə mədəni bəznen be. Jıqo zındəbim əvon ve kobud iyən bemədə- niyyətin bedən. Rəcəbə day Sərxanə zoə məvotbən qullə ğandeyədə ğalibebən. Əçəy asb hesteya, ə asb
241
 
çımı pə bəy baxşəjebən .
-	Haaa.
-	Ha inə. Çəy hovən çokə kinəye. Bəmı bovte omutje.
-	Vindəm çəvon kədə mande bəştı xoş omə. Tı hiçi bəqəm kardənıbijxo. Çəvon patəyonı çoknə harde?
-	Hardeyon?! Roste çəvon xorəkon bənə çımı piyəy nıbin. Zındəjonəni kıvuə pılo bə çımı xoş omdəni. Xəcicə xalən kıvuə pılo patedəbe. Bovə kardəj çoknə vəşimbe, qıləyən de iştoho çə pılovədə hardme.
-	Vindəj kosibəti bə çı ruj noydə odəmi?
-	Rost votdəj, inə. Ərbob bij bədbəxt beysən çok, kosib bıbi jəqo hərəbəxt bıbuj həməysən çoke.
Zibər xanım bı çandə ruji mıddətədə çəy kinə çoknəy dəqişbe vindedəbe. Zındənıbe çiç bıvoto. Vote:
-	Çımı balə, bışi ıştə xonədə ıştə dinci bıstən.
-	Çokə, inə.
Fizə maçə kardışe ıştə moə dim, beşe çəy xonəku. Zibər xanım ıştə kinə jıqo dəqiş bey heyranbe.
242
 
ÇILMİNƏ POA
Şaməvəsəybe, həvo hələ toki bıə nıbe. Voə nam- nami voydəbe. Har vırə sipibe. Ruşinə de vişə dılə şedəbe. Bə çəy boə votə diy həni kam mandəbe. Sardə həvo, vişə tars bəçəy vecən nıbe. Hejoən şedəbe. Xəci- cə xalə şanqonə surfə hozı kardşe. Sıvoy Ruşinə həməkəs surfə qırdoy nıştəbe. Xəcicə xalə dəvarde bə xonə, piyəşe Ruşinə vanq bıkə, vindşe Ruşinə ni. Beşe bə beton ıştən boştə votedə:
-	Im kinə kıve?
Rəcəbə day votşe:
-	Az omeyədə əv de Səkinəbe. Çəvon kəy şedəbe.
Xəcicə xalə de məətəli:
-	Səkinəmon kəy?
-	Ha, çiçbəki?
-	Hiçi, hiçi bıəni.
Bo Xəcicə xalə ve mərağin be. Oxo Ruşinə çand vaxtbe çı Səkinəmon kəy şedənıbe, deəy qəp jəydə- nıbe. Jı çiy nıvotşe, oməy nışte bə surfə.
Ruşinə hələ çı vişə dılədə şedəbe. Boştə piyə zoə peroxne ıştə coniku dəvarde hozıbe. Bə Sərxani votə vırə həni oməbe, rəsəbe. Əncəx vəyo hiç kəs nıbe. Çı doon peştədə niyo be-be şedəbe bə nav. Diyəro qıləy siyo-siyo vindşe. Tikəyən bə nez şe. Bəne dı kəs quldor, dastədə tifanq yo-vəyo şedən. Zınəşe ki, bə həmon vırə omə. Ləzi çaş kardşe. Peşo de doon arə qədə-qədə dəqarde bə vişə bə japə, nez be bəvrə. Vindşe vəyo qıləy kanə kumə heste. Çəy kəno detbin
243
 
vist kəsi quldor, dastədə tifanq pemandən. Veni asbo- bin. Çəvonədə qıləy de tifanqi asbisə bəvon çiçsə vote- dəbe. Bedəbe zıne əv çımon yole. Asbo evoydənıbin, məvuji çiçisə bə çaşbin.
Ruşinə mande çı doon peştədə, bino kardşe əvoni çaş karde. Həvo həni toki bedəbe. Şe-şe sard bedəbe. Mıddəti dəvardə peştə i kəs vite-vite oməy vəyo. Bə çəvon yoli çiçsə votşe. Əyən bə həmməy hukm kardşe ki, hozı bıbən urusə soldaton omedən ıyo. Hay rərə bə nınqe-ləğe eqınin. Bə dı dəyğə hozı bin. Okuştşone otəş. Çəvonədə dı kəs dəşe bə kumə dılə, çı dılətono kəşon epuştə holədə bekardşone i kəs bə beton. Im Həşimbe. Ruşinə Həşimi vineyədə kam mande çəy dıl bıtəko. Çəy çaşon pur bin. Piyedəşbe hejo ısə bışu peroxno əy çəvon çanqo. Peşo fikir kardşe cali zuj əvış- kni bə ənə odəmi, ıyo hovsələyn be lozime. Quldoron çəğono dəro qınin. Kaliyon de asbi, kaliyon piyadə vişədə şedəbin. Həşimiyən deştə şıkırne-şıkırne bar- dedəbin. Ruşinə dəmande qədə-qədə çəvon dumo şe. Əvon şe-şe Ruşinən əvoni de xəlvəti çaş kardəbe. Həvo həni tokibe. Ovşom kamən bıbu bə vişə ıştə ruşinə səğandəbe. Quldoronədə i-dı kəsi ğonğə voşnejone. Ruşinə tokiyədə əvoni çaş kardəbe.
Həvo dırıst toki bey bəpeştə, Xəcicə xalə bino kardıe bo norohət be. Ruşinə hələən bə kə omə nıbe. Bə Rəcəbə day votşe:
-	Im kinə konco mande? Bışum hələbunum çiç kardə?
-	Ha bışi.
Xəcicə xalə dəqətşe bəştə yunə şol, beşe bə beton. Oməy bə Səkinəmon kə, kuəşe kəybə. Məmmədə day okardşe kəybə. Xəcicə xalə:
-	Çı Ruşinə dumo oməm.
-	Ruşinə yo nixo.
244
 
Xəcicə xalə ranq vite.
-	Çoknəyəni, çoştəsəy yo oməbe.
Neçi Məmmədi vanq kardşe ıştə jen, votşe:
-	Ha jena. Hələ lyo boy, diyəkə hamsiyə çiç votedə.
Vılnozə xalə oməy bə kəybə və. Səkinən ıştə xonəo
bə sədo beşe bə beton. Xəcicə xalə çəvonkuən xəbə səşe:
-	Balə, Səkinə. Ruşinə pə votdə, əv çoştəsəy detı bıə. Şımə kəy şedəbe.
-	Roste, çoştəsəy demıbe. Əncəx çəmə kəy noməy. Çəmə kəy ome piyedəjbe. Peşo votje kədə kom heste, noməy. Azən beşim oməym bə kə. Çiçe, kədə ni ki. Ruşinə?
-	Neye balə. Çune şebu ım kinə. Şəve, ısə əy koco pəydokəm? Bı sardədə koco bəbe əv?
-	Vallah zındənim, xalə.
Vılnoz xalə:
-	Kinə, norohət məbi. Hələ çı hamsiyonku xəbə bıstən, ğasbu çı avlodon kədəye. Nıbu. Məmmədən bo- me bə diy bənəvemon.
Xəcicə xalə:
-	Bışum bə Rəcəbi bıvotom. Ha Xıdoa ım kinə koncoye.
Xəcicə xalə de təşvişi oməy bə kə. Bə kə omeyədə Rəcəbə day çəy ranqış vinde, tarsəy. Rərə xəbə səşe:
-	Çiçbə, ha jena?
-	Ha merda, Ruşinə çı Səkinəmon kədə ni. Votdən hiç vəyo bıə ni.
-	Çiç votdəj?
Şərəboni nənə tasbe qordınedəbe. Noje bə zəmin tasbe, votşe:
-	Bı çənədə vaxti ım kinə kocoye bəs? Berdəm kon- cosə bəqıne fılon bəbeya. Vaay Xıdolimo. Xıdo koməqbu.
Xəcicə xalə odeyəsəy bə Rəcəbə day, votşe:
245
 
-	Çoştəsəyku jıqo ım kinə çune şe bəzne?
-	Ğasbu Fizəmon kədəye?
-	Çı bıznom vallah. Bı sardədə konco bəzne be ım kinə.
Xəcicə xalə bə Sərxani:
-	Balə, Sərxan. Hələ bışi, ğasbu Ruşinə çı Fizəmon kədəye.
-	Az əvoni bardeədə əv de əmə noməy. Vəyo əbıni.
-	Tı ijən diyəkəni.
-	Çok, inə.
Nurxan vite ıştə boə toniku, votşe:
-	Azən detı boməni.
-	Ne, az de asbi şedəm, rə obəqardem. Sarde. Tı kədə bımand.
Sərxan beşe bə beton, penışte bə asbi. Tojneje, rə- səy bə Xansıvomon kə. Kuəje kəybə. Kəlbo Xansıvo- mon nıştəbin zalədə. Zibər xanımi votşe:
-	İjən çiç be, bı şəvi nimədə?
Ğollığəkon okardşone kəybə. Sərxani çəvonku Fizə vanq karde piyəşe. Əvon oməyn vanq kardşone Fizə. Fizə şe bə kəybə. Zibər xanımi dimədə bedəbe zıne, Sərxani ome bəy xoş noməy. Fizə bə kəybə və beşe. Sərxani votşe:
-	Bıbaxşən norohət kardedəm. Çımı hovə çoştəsəyku jıqo ni. Çımı moə vote ğasbu ıştı tonikuye.
-	Neee. Yo oməni. Çoknə yəni ni?
-	Zındənimon. Bəvədə məvuji komsə avlodi kədəye. Bışum az. Ve səğbən.
-	İnşallah pəydo bəbe. Səğbən.
Sərxan penıştə bə asbi, oqardedə. Fizə bə dıləton dəvardeədə, çəy moə xəbə səydə:
-	Çiç pidəjbe?
-	Iştə hovə xəbə səydəbe. Çunesə şə. Bə qənot oməbin, ğasbu demıyebu.
246
 
Zibər xanım jilıputi:
-	Həmməyro bılbıli hande, boəməro kırinqo
-	Çiç, inə?
-	Hiçi.
Xəcicə xalə de Rəcəbə day bə sobəcə nəvəyn. Bə təvilə diyə kardşone. Bə boği nəvəyn. Hiç vırədə nı- vindşone. Sərxan oməy voteədə ki, Ruşinə çı Fizəmon kədə ni, Xəcicə xalə lap ve norohət be. Qılə-qılə bə hamsiyon, bə avlodon kəon şedəbin, Ruşinə xəbə səydəbin.
Ruşinə ısəboy vişədə quldoron çaş kardedəbe. Şəv dıroz becən şəxtən ziyod bedəbe. Şəxtəku Ruşinə nınqon siyedəbin. Bəştə vec vardənıbe, bəştə ro də- vom kardedəbe. Berdəmədə çı doon arədə i qitə çaşə ruşinə vindşe. Tarsiku kam mandəbe çəy dıl eqıniyo. Nıznəşe çiç bıkə. Bıvito, quldoron bəqəten. Nıvito həyvon əy baharde. Penoşe ıştən bə doy, vi kardşe ıştə çaşon. Lovə kardşe bə Xıdo ki, ə həyvon çəğono bışu. Mıddəti çaşəvikə mande. Har saniyədə həyvoni çəysə vaşte çaş kardəbe. Vişədə vahimə sədon lap kıştəşbe əv. Zındənıbe sardiku larzedə ya tarsiku. Həşim bəçəy fik dəşe. Bə hınə oməy, okardşe ıştə çaşon. Bə qırdo kəno odyəsəy. Həmon çaşon həni nıbin. Bə Xıdo şu- kurış karde, dəmande ijən quldoron çaş karde. Xəyli ro şe bəpeştə quldoron bə qıləy bandıkuə di oməyn. Diy har ton bandıkube. Əvon çı bandon ərəku dəvardin, oməyn rəsəyn bəştə çodoron. Ruşinə çı qıyə arono dəvarde-dəvarde nez be bəvrə. Sıği peşto əvoni çaş kardedəbe. Iyo xəyli quldor hestbe. Əvon vəyo rəse peştə Həşimşon dənoy bə qıləy çodori dılə. Ruşinə fik doje. Bəne çı quldoron dılədə dı-seqlə urusən heste. Çəvonədə qıləy piyəmerdbe, lanqe-lanqe nəvedəbe. Qulduron yol oməy çəy paliyo, bəy çiçsə votedəbe. Ruşinə penoəşbe ıştə bə sıği, dıvənqo qətəşbe ıştə tifanq
247
 
mandəbe. Zındənıbe çiç bıkə. Ğafəri koməq varde orzuədəbe.
Ğafər asbi tojne-tojne rəsəbe bə Lankon. Əv oməy bə Huseyn bəqmon kə, kəybə kuəşe. Huseyn bəq de Əhmədi nıştəbin zalədə. Kinon xonədə ıştə moə tonikubin. Nokə okardşe kəybə. Ğafər dəvarde bə dılə. Səlom doşe bəvon. Sərxani votəyon həmə rosnışe bəvon. Huseyn bəqi bə Xıdo ve şukur kardşe ki, çəy zoə səğ-səloməte, bəşemon əy pebəroxnemon, votşe. Ğollığəkonədə qıləy vite şe bə Zəhrabəqim xanımi xonə. Votşe:
-	Xanım, şoyə xəbə heste. Bə jiyo qıləy zoə çı Həşim əğə səlomət bey xəbə do şe.
Zəhrabəqim xanım rərə əşte ıştə vırəo. Deştə kinon iyən vəvu oməyn bə zal. Ğafəri səlom doşe bəvon həməy. Zəhrabəqim xanımi votşe:
-	Həşimiku xəbə vardə? Çəmə zoə səloməte?
-	Sokit bıbi, xalə. Ha. Həşim səğ-səloməte.
Zəhrabəqim xanımi bə Xıdo ve şukur kardşe. Həşimi
hovon bəçəy səlomət bey xəbə ve şo bin. Ğafəri əvon- şən sərosne ki, ko çı vırədəye. Huseyn bəqi Əhmədış rərə vığande ki, ləşkər qırdə bıkə. Vote, tadibəsə bə ro beşe lozime. Əhmədi vist kəsisən ve odəm qırdə karde bəpeştə oməy vəyo. Huseyn bəq bə ro hozı be. Iştə tifanqşən peqəte, de ləşkəri dəro qıne.
Ruşinə hələən çı bandıkuyon arədə niyo bıəbe, qul- doron çaş kardedəbe. Yamən vəşi qətəşbe, Deştə etyot peqətə nunədə poa kardşe, tikəy hardşe. Həni şəvi niməbe. Quldoron veni hıtəbin. Dı kəs mandəbe, çaş kardedəbe. Im bo Ruşinə qirəvəbe. Qədə-qədə çı ban- dıkuyon peşto qarde, oməy çı Həşimi mandə çodori həndəvərədə mande. Çı sığon arono qədə-qədə eşe, oməy bə çodori nezi. Çodori qıləy hılo edyəsəy bə dılə- ton. Həşim kəşonış epuştə holədə nıştəbe zəminisə.
248
 
Ruşinə niyo kardə ə həmon zardə odəmən nıştəbe qıləy kındəsə bəy diyə kardedəbe. Həşimi colinə nıbe çı Ruşinə holış xərob karde. Həşim deə odəmi çiçsə votedəbin. Ruşinə bə çəvon qəpon niməy quş doy zınəşe. Həşim bə odəmi votşe:
-	Zınəme, qulduron mıni qəte, tosbə ısə oqəte ıştı koye. Beşərəf. Bəpe de ştı zoə ğoşə tınmən kıştə bəbəy. Boçi mandəş, boçi mıni kıştəniş?
Mayor Pavloviç sırəy, votşe:
-	Həlbəttə çımı koye. Jıqo zındəbiş ıştə zoə xısusi əsdənnim? Detbin ısə çı qubernatori tonikubim. Əvo- nən jıqo zındən az bə çəvon hıkmi tabem. Hiç norohət məbi. Tıni bəkıştem, əncəxən cali ne, deştı beşərəfə pə bə ivrə. Kam mandə.
Həşim bə rık dəşedə:
-	Zə sıpə zoə, az kıştıme ə əclofi zoə. Tınən mıni bıkışt. Deçmı pə koy nıbu.
Mayor sıredə. Həşimi ğıyzinbe bəy ləzzət doydəbe. Ruşinə tam-tamijə dılətonədə bıəyon çaş kardəbe. Mayor ıştə toniku noə zanbuli qəvi okardedə. Çı zan- buli dıla qıləy kulığə mor bekardedə. Ruşinə ımi vindeyədə tarsedə. Sədo benıkə, ıştə anqıştə qətdə bə ğıç. Mayor mori ıştə dastədə qətdə, votedə:
-	Imi çı şəhəro xısusən vardəme. Çimi tıknə odəm qədə-qədə con doydə, mardedə. Bətı iyən bəştı pə əzob doy-doy bəkıştem.
-	Benamus. Oğrəş.
Mayor mori noydə bə zanbul. Çəy qəvi dəbastedə. Peşo ıştə nıştə vırədə penoydə ıştəni, hıtedə. Ruşinə zınedəni çiç bıkə. Zu əvışknişe bə odəmi. De qullə bıjəno, odəbon bəməsen. Əve, bə ğəror oməy ki. vəyo çaş bıkə. Həvo şəxtəynbe. Çəy daston siyedəbin. De nəfəsi ıştə daston tosbonedəbe, çaş kardəbe. Oqıne. Nışte çodori toniku. Tikəy dəvarde, hani əvış barde.
249
 
Şəvi niməbe, Xəcicə xaləmon hıte zındənıbin. Bo Ru- şinə ve norohətbin. Diy avlodon həməyku xəbə səşon- be, hiç vırədə nıbe Ruşinə. Xəcicə xalə şəvi dırozi bə- məbe. Sərxan, Rəcəbə day de dı -se kəsi diyədə nəve- dəbin. Hiçki çəvonədə vindəş nıbe Ruşinə. Nəhoyət çı diy beşəcəğədə qıləy əğıli Ruşinə vite-vite çı diyo şeədə vindəşbe, votşe. Məsəkəson votşone bəzne be, deştə piyə zoə vitə. Rəcəbə day bə qıy nıqətoən jıqo çiyon, əvon deştə fame şedəbin. 1 kəsən çəton vote, məvuji çəy piyə zoə heste. Bı səbəbən bə şu şə nıbe. Im sıxan yamən bə Rəcəbə day kefi qıne. Vəyo bıəkəsonən votşone ki, hədərə nəve lozim ni, bı nezonədə çəy xəbə bome. Har kəs şe bəştə kə. Rəcəbə dayən de Sərxani mandin beçarə, oqardin bə kə. Cəmoti votəyon votşone bə Xəcicə xalə. Xəcicə xalə bovə nıkardşe ki, çəy kinə jəqo ko bəqəte. Dəmande ijən bo bəme.
Bo ruji obe kam mandəbe. Ruşinə bə sıpə sədon pelarzedə. Bə çodoron dılə hay-kuy dəqınedə. Ruşinə rərə rost bedə, piyedəşe omuto ım çı hay-kuye. Çı hay- kuy sədoku Mayor Pavloviçən pelarzedə. Iştə hıtə vırəo rost bedə, beşedə bə beton. Bə beton beşeədə çəy nınq bə mor noə zanbuli pepuşedə, zanbul peş bedə. Mayor beşedə bə beton, xəbə səydə ki, çiç bıə. Odəmonədə qıləy xəbə doydə ki, Diyəroədə vindəşone ki, Huseyn bəq de i dastə asbo çəməsə omedə. Mayor rərə hıkm kardedə ki, hozı bıbun. Çəvonədə ikəs Huseyn bəqi conin bə çəy və varde hıkmi doydə. Çəvon səon vəyo dəpuşə vaxtədə Ruşinə de çaxu çadori bırnedə. Həşimi vindşe kiysə çadıri bırnedə. Ruşinə bə dıləton dəşeyədə, Həşim mot mande. Qədə-qədə bə Ruşinə:
-	Tı yo çiç kardəş?
-	Tam. Iştı dumo oməm.
-	Beşi bışi çığono.
250
 
-	Haydi bəşt bışamon.
Ruşinə dəçıkəy Həşimiku rostış karde, rərə okardşe çəy kəşon. Zanbulo beşə mor omedəbe çəvon səpe. Mor çı Ruşinə peştədəbe, əv mori vindənıbe. Həşim mori vindedə, rərə Ruşinə okırnedə bə kəno. Mor Həşimi nınqi tıknedə. Ruşinə ımi vindedəni. Əvon rərə beşedən çı çodoro, çı sığə arono vitedən diyəro bedən. Tikəy vite bəpeşt omedən beşedən bə vişə dılə. Bə vişə dəşeyədə Həşimədə hol mandedəni. Penoydə ıştəni bə qıləy doy, nıştedə. Ruşinə bəy:
-	Boçi nıştij? Isə budi bəmə bomen. Rə vitənimon.
Həşimədə vite hol nıbe. Əy nuşo doşe ıştə nınq bə
Ruşinə, votşe:
-	Mori tıknışe mın. Bo vite qir mandəni. Tı bışi çığono. Mıni oqət ıyo.
-	Ne, az be tı hiççune əşınim.
Ruşinə de çaxu Həşimi şavlo poçə bırnedə. Mori tıknə vırəku zəhəri pesponedə, tu kardedə. Əncəxən əv çı mori zəhəri kamişi bekarde zınedə. Zəhəri nimə bəçəy xun dəvardəbe. Ruşinə ıştə oləti tıkiku dırnedə, Həşimi nınqi epuştdə. Peşo əy peqətedə bə ıştə kul bardedə. Həşim çand kərə bəy bıvotoən, bınə mıni bə zəmin bışi. Əv quş doydəni.
Mayor Pavloviç bə çodor dəşeyədə Həşimi vəyo vindedəni. Dı kəsi boçəy pəydo karde vığandedə.
Ğafər Huseyn bəqi vardedə bə Sərxani votə vırə. Əvon vəyo hiç kəsi vindedənin. Mıddəti nəve bəpeştə çəvon sənoə otəşi rizon vindedən. Bə sə dəşin ki, əvon ıyo bıən, çığono çunesə şən. Huseyn bəq ıştə odəmon vığandedə ki, qırdo-kənon otırnon. Ğafər co bedə çəvonku, omedə bəştə di. Diyədə i dastə odəm qırdə kardedə. Diyədə çı urusə zabitonkuən koməq koməq səydə. Əvon mıddəti şebəpeştə umjən bedən bə Huseyn bəqi dastə. Bino kardedən vişədə bo quldoron
251
 
nəve. Əncəxən çəvon rizi pəydo karde zındənin. Qul- doron kəşviyat kardəkəsonədə qıləy bə quldoron yoli xəbə doydə ki, qələn dastə bə Huseyn bəqmon umjən qıne.
Ruj obə be. Ruşinə ıştə kutisə Həşimi okırne-okırne vişədə şedəbe. Həm sard, həmən Həşimi qoni əvış oğandəbe. Əncəx əv de ıştə nımandə zuy dəvom karde- dəbe. Mıddəti şe bədiqə çı peştono sədo məsedə. Həşimi bə doy penoydə. Həşim bə Ruşinə hukm kardedə ki, əy bınə, bışu. Ruşinə bəy məhəl noydəni. Həşim Ruşinəku tifanqi səydə. Ruşinə coqlə doy peştədə niyo bedə. Mayori vığandə dıqlə odəm əvoni vindedə. Bə həvo qullə ğandedən, hukm kardedən ki, Həşimmon təslim bıbun. Əmma Həşimonku sədo beşedəni. Həşim çı doy peştədə əvoni bə çaşbe. Zəhər çəy çaşon ku kardedəbe. Əvon nez beyədə Həşim çəvonədə i kəsi de çətinəti bə nızom qətedə, jəydə. Ə odəm qınedə bə zəmin. Co ikəs bə Həşimi qullə ğandedə. Qullə bə doy qınedə. Ə odəm okıredə bə doy peşt, mıddəti çaş kardedən. Zəhəri təsiro Həşim ıştəku şedə. Iştəni penoydə bə tifanqi, jəqoən mandedə. Ruşinə qədə- qədə Həşimi vanq kardedə. Vində ki, Həşimiku sədo omedəni. Rərə olxartedə, Həşimi dasto tifanqi səydə. Həşim qınedə bə zəmin. Doy peştədə niyobə quldori piyəşe əy bıjəno, nav bəy Ruşinə əy jəydə. Odəm qınedə bə zəmin. Ruşinə nez bedə, piyedəşe Həşimi pekə, Həşim bəştə omedəni. Həşimi ıştə kutisə okırne- okırne bardedə.
Ruj obecəği Xəcicə bə Rəcəbə day votedə ki, bo kinə nəve bışu. Cəmoti votəy dıvuye. Rəcəbə day əy sokit kardedə, votedə ki, bənəvem pəydo bəkardem Ruşinə. Nəfo harde bəpeştə. Bə ro hozı bedə. Əv bo tifanqi peqətero dəvardedə bəqlə xonə. Tifanqi ıştə vırədə nıvindeyədə. Sərxaniku xəbə səydə:
252
 
-	Tifanq koco noə?
-	Hejo bəçəy vırə noəmbe.
-	lyo nixo.
Sərxan rərə omedə diyə kardedə. Tifanq ıştə vırədə nıbe. Votedə:
-	Ruşinə peqətəşe.
Xəcicə xalə ımi məseədə, ıştə anqıştə qətedə bə ğıç. Bə sə dəşe, bo Həşimi peroxneyro peqətəşe. Im şubhon bəvon votedə. Bı dəmədə Səkinə bə çəvon kə omedə. Çı Xəcicə xalə paliyo omedə, votedə:
-	Xəcicə xalə, ıştə pəku ısə məsəmeki, Ğafəri odə- monıj qırdə kardə, şən bo Həşimi peroxne.
-	Çımı kinə, bəmı rost bıvot, Ruşinə bə hisob kəo beşə?
-	Dıvu vote əzınim. Çəyku rık bıkəmən, tarsdəm bəy jışe bıbu.
-	Rəbi, bıvotəni.
-	Ha. Xəcicə xalə. Ruşinə bo Həşimi peroxne şə. Sərxan ımi məsecəği rərə penıştedə bə asbi, tojnedə
bə həmon vırə. Omedə rəsedə vəyo. Cəmot de dastə boəvon nəvedəbin. Sərxan Ğafəri vindedə çəvon dılədə, nez bedə bəy. Ğafər əy vindeədə votedə:
-	Sərxan, tınən oməj bo Həşimi nəve?
-	Ne, az boştə hovə pəydo karde oməm.
-	Bə sə dənışim.
-	Zinə Ruşinə məsəje, Həşim çı quldoron çanqədə- ye, vitə çı kəyku.
-	Çiç votdəj?! Əvoni hukman pəydo kardəninimon. Əvon dəvom kardşone nəve. Sərxanən umjən be
bəvon.
Ruşinə Həşimi ıştə peştisə bardedəbe. Əçəy nərmə- nozıkə amon bə qonə şələ tov vardedənıbe. Əçəy bə Həşimi aşığəti, əy qirisə vardedəbe. Hərdəm bo nəfəs səyro pemandəbe, peşo ijən navisə şedəbe. Vindşe
253
 
həni zu vışkedənişe. Iştə şoli epuştedə bə Həşimi, şıkırne-şıkırne bardedəbe.
Həni ruj nimə bedəbe. Huseyn bəqi odəmon ələk- vələk kardşone vişədılon həmə. Nəhoyət çəy odəmon i kəs çəvonədə qəteşon zınəy. Əv çı quldoron kəşviyo- təkəbe. Vardşone əv çı Huseyn bəqi paliyo. Huseyn bəqi qətşe tifanqi lulə çəy səpe:
-	Isə tıni bəkıştem, bıvot çımı zoə kıve?
Sıftə kəşviyatəkə bəştə qıy qətedəni. Ğafəri iyən Əhmədi mışt-ləğe bəy qıne bəpeşt, çəvon vırə votedə. Huseyn bəq deştə odəmon omedən bə həmon vırə. Quldoron, çəvon arədə dave taspedə.
Bı vaxtədə Ruşinə Həşimış vardəbe bə qıləy qan- dımə hiy həndəvər. Diyəroədə qıləy xonəxo vindedə. Həşimi haştedə, vitedə budi bə xonəxo. Vindedə ki, qıləy piyəmerd çilə bo jəydə bə həy. Ruşinə əy sədo kardedə:
-	Ha mamuya, koməqkə. Haydə koməqkə!
Piyəmerd məsedə ımi, şodoydə ıştə dasto çilon,
vitedə budi Ruşinə. Ruşinə nez bedə bəy:
-	Koməqkən, əv çı dasto şedə.
-	Kiye əv, balə?
-	Həşime. Mori jəje əv.
Piyəmerd vite-vite omedə ıştə həy toniku. Bə həy jə şələ şodoydə bə zəmin. Penıştedə bə həy. tojnedə bə Ruşinə nişo doə vırə. Omedə rəsedə bə Həşimi olxartə vırə. Koməq bedən, noydən Həşimi həysə. Piyəmerd əvoni bə ıştə kə bardedə. Bı diyədə ənəho odəm nıjiyoən, bəxtiku çəvon dılədə qıləy tırkəçorə hestbe. Piyəmerd ıştə nəvə budi bəy vığandedə. Loğmon omedə. Bə Həşimi nəbzi diyə kardedə. Vində ki, Həşim hələ səğe. Peşo bə mori tıknə vırə diyə kardə. Tadibəsə oqardedə, şedə. Ləzi bədiqə çəy dastədə i şişə dəvo, oqardedə. Çə dəvoədə dı-se tılə ekardedə bə Həşimi
254
 
xırtə. Okardedə ıştə tumə qəvi, kali rişə iyən havzə livon bekardedə. Əvoni hırd kardedə noydə yarəsə, epuştedə. Odeyəsedə bə Ruşinə, votedə:
-	Çımı kinə. Az ıştə dastoməy kardıme. Umi hestıme çı cıvoni zu ve bəbe, bı zəhəri pebətove.
Ruşinə nışte çı Həşimi paliyo, dəmande bo bəme. Piyəmerd əy sokit kardero votedə:
-	Çımı kinə, məbəm, dıvo bıkə. Xıdo yole. De Xıdo koməqi çok bəbe.
Ruşinə Həşimi dasti qətedə. Bəme-bəme bə Xıdo lovə kardedə.
Vişədə dave hələən dəvom bedəbe. Çı quldoronədə dı kəs kıştə bıə be. Huseyn bəqi odəmonədə i kəsən yarəjəbe. Dave ve dəkəşəy. Huseyn bəq çəvonku təslim bey tələb kardedəbe. Vəd doydəbe ki, çəy zoə oqır- dınon, əvoni səlomət vabədo. Qulduron yol vindedə əvon veyin ıştən kam, omedə bə Mayori votedə:
-	Əmə detı jıqo qəpmon jə nıbe. Tı bo i kəsi qətero bəmə pulı doə. Isə əmə de qıləy ləşkəri dave kardəni nimon. Az ıştə odəmon ğır karde əzınim.
-	Çənədə lozime, bədom.
-	Çımı odəmon kamin. Ğır bebəpeştə puli çiç bəkamon.
Quldoron yol hıkm kardedə bəştə odəmon ki, əvrə tərk bıkən. Quldoron həmə əvrə tərk kardedən. Mayor Pavloviç deştə ən nezə urusə soldaton mandedən vəyo. Huseyn bəq vindedə həni qullə sədo omedəni. Bənə sıftə əvon qullə ğandedənin. Əhmədi vığandedə çəvon peşo bo diyə karde ki, ım çı məsələye. Əhməd şedə. Mıddəti bədiqə oqardedə, votedə:
-	Pə, quldoron de dastə viteyə vindıme. Əyo dı-se kəs hese.
-	Mərağine. Bəs əvon boçi nıvitin?
Huseyn bəq i kərən çəvon təslim bey tələb kardedə.
255
 
Mayor petovedəni, jəydə zikkə:
-	Tıni nıkıştə təslim əbınim.
Huseyn bəq ım sədo zınedə. Bə sə dəşedə ki, ım çı Mayori koyebən. Ğıyzin bedə. Zikkə jəydə:
-	Beğıryət! Hiç şəkım nəşiy ki, ım koy tı beğıryət əkəyşbən.
-	Jıqo zındəbiş ıştə xısusi əstənnim?
-	Deştə xoşi təslim bıbi, əbıniş, çiyo səlomət beni- bəşeş.
-	Tıni kışte bəpeşt təslim bəbem.
Huseyn bəq işorə kardedə ki, Əhməd, Ğafər iyən dı se kəs çı sığon peşto bıqardon əvoni bə miyon bıstənon. Sərxanən deəvon şedə. Əvon Mayori iyən çəy odəmon bə miyon dənoydən. Mayori odəmonədə qıləy ımi vindedə, bino kardedə bəvon qullə ğande. Sərxan nızom qətdə əy, jəydə bə zəmin. Mıddəti qullə ğande bəpeşt dıminnə soldətiyən jəydən. Mayor cali mande. Həni co ro vindəni. Bə ğəror omedə ki, təslim bıbu. Həmə əçəy təslim bey bə çaşbe. Çəy dastədə tifanq, çı sığon peşto beşedə. Daston sape ros kardedə. Qədə- qədə budi Huseyn bəqi omedə. Ğafər de omə zabiti hıkm kardedən bə soldaton ki, əy həbs bıkən. Hejo soldaton piyəşone bəy nez bıbun, Mayor nizom qətedə Huseyn bəqi, bıjəno. Imi vində soldaton əy jəydən. Huseyn bəq deştə odəmon bə çodor dəşedən. Har vırə nəvedən. Həşim vığon nıbe. Sərxanən ıştə hovə pəydo karde zındəni, ğıyzin bedə. Ğafər əy sokit kardero, votedə:
-	Sokit bıbi! Əvon vığonəy ninsə. Bızın səlomətin. Ğasbuən vitən. Rə pəydo bəben.
-	Iştı çımonku xəbə hestbe?
-	Çımonku? Yəni çəvon iyəndı piye votedəjbu, ha, xəbəm hestbe. Həşimi ve piyedəşbe ıştı hovə. Boəy omedəbe, eqıne bə çəvon çanq. Ruşinə ve risk kardəşe,
256
 
bo Həşimi peroxne oməbu, bızın Həşimi piyəy be cəvobni.
Sərxan jı şiy votedəni. Həvo həni siyo bedəbe. Huseyn bəq bəştə odəmon hukm kardedə ki, bə har vırə bınəvon. Detbin şanqo qırdo-kənono nəvedən. Hiçi pəydo karde zındənin. Imi maştəvo dəvom kardeyro omedən bə Canqəmiyon, vəyo mandedən.
257
 
ÇILI İMİNƏ POA
Ruşinə çı Həşimi toniku diyəro bedəni. Həşim hə- ləən behuşbe. Xəcicə xaləmon ve norohətbin. Sərxan Ruşinə pəydo nıbey voteyədə çı Xəcicə xalə hol bevəc be. Əv dıvo kardedəbe bə Xıdo ki, çəy kinə səğ səlomət pəydo bıbu.
Huseyn bəq çı Kəlbo Xansıvo kədə şanqo mande. Hovsələ nıbeşe ki, rujobə çaş bıkə. Tarsdəbe ki, Həşimi şəxtə bıjəno. Maşdə ruj onıbə, əv əşte səpo, hozı be. Əhmədi vindşe pə hozı bedə, odəmonış pekarde. Həməkəs hozı be, dəro qınin. Vişədə poə-poə bin, har yoni nəvedəbin. Bə ruji dırozi. Hejo nəvəyn. Nəhoyət xəbə oməy ki, vişədə dı kəsi mardələş pəydo be. Həmə şin vəyo. Zıne be ki, mardəkəson quldoronin. Huseyn bəq i kərən bə umi be ki, çəy zoə səloməte. Həmonnə ruji çənədə bınəvonən xəyrış nıbe.
Həşim hələ bəştə omənıbe. Loğmon bəy damun doydə, çəy yarə şıştedə, dəvo dəsuyedə ijən epuşte- dəbe. Ruşinə ve dılxorbe. Həşimi bəştə nomeku ve tarsedəbe. Zinəku jıqo Həşimi tono co bedənıbe. Həşim se ruj behuş hıte. Bı se ruji Ruşinə ıştə dıli hardedəbe. Bo Həşimi çok beyro hejo dıvo kardedəbe. Əv ijən çı Həşimi tono nıştəbe, penoəşbe ıştə sə bə divo. Iştə nıştə vırədə hıtəbe. Şanqobe. Hanədə bəne i kəs çəy toniku bə hərəkəte. Rərə okardedə ıştə çaşon. Ve şo bedə. Həşim oğo bıbəbe, yonqoku əşte piyedəşbe. Ruşinə nıhaşteşe əv ros bıbu. Vote :
- Hələ ve zəyifij. Loğmani vote, hələ dı-seruj
258
 
hıtəniye.
Həşim tojədən olxartedə. Diyə kardedə bə Ruşinə, xəbə səydə:
-	Ivrə kovrəye? Mını çoknə varde zınəy lyo?
-	Ivrə qıləy ğəşənqə diye. Odəmonən ve çokin. Bəmə koməq kardjone. Ve şukur bəştə oməyj. Ve tars- dəbim.
-	Bətı ve əzob dome.
Ruşinə zevılə sırə kardedə:
-	Həni əvon bə peşo mandin. Vəşiye, harde biyəm?
Həşim ıştə vırəku kamişi ros bedə, nıştedə. Edyə-
sedə bə Ruşinə, votedə:
-	Ha, vəşime.
Ruşinə çı piyəmerdi kədə tikəy hışkə ləvoş iyən ğatığ pəydo kardedə, vardedə bo Həşimi. Həşim çəvo tikəy hardedə. Bə Ruşinə təşəkkur kardedə:
-	Tı mını çoknə pəydo karde? Çıkonco zınəy az əyom?
-	Çımı boə çı şəhəro bə kə omeyədə quldoron tıni bardeyədə vindəjbe. Kədə voteyədə az məsəme. Əy xəbə doje bə Ğafəri. Azən tov nıvardme, oməym.
Həşim ləzi edyəsəy bə Ruşinə, votşe:
-	Quldoron mıni qəteyədə çımı iqlə norohətəti, bətı do ə sıxani bə vırə rosne nızneybe. Jıqo zınəme ısə mını bevəfo zınə. Şəş bə şu. I fikiron mıni kıştedəbin.
-	Az zındəbim tı bomej.
-	Çokono zındəbiş?
Ruşinə ıştə çaşon çəyku niyo kardedə, votedə:
-	Çımı dıli sədo votəjbe.
Həşim qətedə çı Ruşinə dastiku:
-	Çımı ruşinə ovşom.
Ruşinə sıredə:
-	Tınən həşij.
-	Haa, həşi de ovşomi.
259
 
Həşim dı rujən vəyo mandedə. Çəy sıftənə zu bəy oqardedə. De diyovıjon dust bedə. Iştə mandə kəsoybi iyən bə loğmoni ve təşəkkur kardedə.
Huseyn bəq bı dı rujədə hələn bo Həşimi nəvedəbin. Əv dırıst bə ıştə umij hestbe ki. Həşimi pəydo bəkarde.
Ruşinə bo Həşimi ov vardero beşedə bə beton. Vin- dedə ki, i dastə asbo budi diy omedə. Rərə Həşimi paliyo omedə, votedə:
-	Niyobe lozime. Ə quldoron ıyon.
Həşim ros bedə, beşedə bə beton. Bə omə asbon de dığğəti diyə kardepeştə, sıredə:
-	Əvon quldor nin. Pəmonin.
Asbon omedən bə diy dılə. Həşim kəy vədə əvoni çaş kardedə. Huseyn bəq əy vindecəği asbi tojnedə vəyo. Evoydə asbo, əy dıvənqo qətedə:
-	Çımı balə! Ve şukur səlomətiş.
Əhmədən de Ğafəri çəy paliyobin. Əvonən omedən ıştə daston eğandedən bəyəndı qıy. Ruşinə mandəbe kənoədə, sokit bəvon təmşo kardedəbe. Ğafər Ruşinə vindedə, sıredə:
-	Məvuji boştı peroxne bə di dəqınəmon. Nav bəmə peroxniyəjone tın.
Həşim sıredə. Huseyn bəqən sıredə, votedə:
-	Bəs əməni deştə xiloskori tonış əkəniş?
Həşim vardedə ıştə toniku Ruşinə. votedə.
-	Pə, ım Ruşinəye.
Ruşinə xəcolətiku ıştə səy evə jəydə. Huseyn bəq diyə kardedə bəy, votedə:
-	Afərin çımı kinə. Az hejo votəme, çəmə tolışə je- non-kinon zumand bedən, ğəhrəmon bedən.
Huseyn bəq bə piyəmerdi iyən bə loğmoni təşəkkur kardedə. Peqətdə Həşimi de Ruşinə, omedə bə Can- qəmyon. Sıftə omedən bə Ruşinəmon kə. Huseyn bəq Ruşinə vardedə bə çəvon kə. Xəcicə xalə ıştə kinə
260
 
vindeyədə şoy-şoyku bəmedə. Daston eğandə bəçəy qıy. Huseyn bəq bə Rəcəbə day votedə:
- Iştə kinə bəşmə əmonət kardedəm. Bı nezono boəy bomemon.
Huseyn bəq de Həşimi oqardedən bə Lankon. Zəhrabəqim xanım bə Xıdo dıvo səno kardedə ki, çəy zoə səloməte. Xəyli ğıbon kıştedən. Əvon çı jimoni dəvinonku çok beşəbin.
Həşimi hovon bə şəhəri mılkədoron zoon bə şu şin. Həşimi bibi kinə Səray bə Qəncə bəqonədə qıləy şe bə şu. Əhmədi həmro Humay qıləy ğəşənqə kinə vardşe bə dınyo. Zəhrabəqim xanım de Zibər xanımi ıştə moə nomjon doy bə korpə.
Canqəmiyonədə Kəlbo Xansıvo eqıne bə ğarz, ıştə həmə mılkon, zəminonış qin karde. İqlə Canqəmiyonədə bıə kə, tikəy zəmin iyən dı seqlə mol-mələ man- de boəy. Huseyn bəq çand kərə bəy koməq təklif bı- koən, ğəbulış kardə nıbe. Haci Mahmud bə rəhmət şe bəpeşt. Kəlbo Xansıvo deştə xanımi iyən de Ğafəri kuç kardşone bə Ostoro. Fizəşon səy bo Sərxani. Əvon Canqəmiyonədə çəy pə kədə mandin.
Həşimi bə Lankon oqardeku tikəy vaxt dəvarde bə- peştə Huseyn bəqmon nubəsəton oməyn bə Canqə- miyon, Ruşinəşon səy bo Həşimi. Zəhrabəqim xanım ıştən bo Ruşinə səyro oməbe. Lankonədə boəvon haft ruj, haft şəv vəyəşon karde. Çımiku hələ xəyli mıddəton bəpeştən Həşimi çı Ruşinə arədə piyemoni əhvolotonku sıxan kardedəbin.

NAVSıXAN
Lətifə tolışi ədəbiyotədə ən vey oko doə janre. ım lətifon ən ğədimə devriku jıgo hartərəfə əhotə kardedən tolışon jimoni. Ən vocibə məsəlon, ən ciddiyə problemon de lətifə zıvoni ifodə iyən səbəro kardə bedən. Məxsusiyə səriştə tələb kardedə folklori ən populyarə janronədə gıləyni bıə lətifon gəvonədə, hafizonədə gırdə karde iyən bə çap doy.
ım kitobədə cəm bıə lətifon əsosən əhotə kardedən 1941—1945-nə soron mıhoribəku jıgo bıə devri. Odəmi heyron kardedə mıxtəlif mınosibəton, de zərfəti votə bıə fikron nığıləti, mıdrikəti, de sırəhuyə purbe. Lətifon, ən kami, lıbutədə zevılə sırə pelovnedən.
Az ımoni gırdə kardedəm 90—nə soronku jıgo. Niyətım əv bıə ki, bə dim bekəm xəlği bın sahədə bıə xəzinə. Həmən bısıvnim tolışə nəsri. Vindedəm ki, veyin poeziyə nımunon, kame bə nəsri dığət. Çımı piyəy ıme ki, bıdə ozavzi tolışə nəsrən.
ım lətifon co-co vaxtonədə çap kardə bıən mixtəlif gəzetonədə, jurnalonədə, kitobonədə ("Leninçi", "Lənkəran", "Masallı", "Çağırış", "Tolışi sədo", "Tarixçə" i.c. Mətbu organonədə). Əncəx oxonə soronədə az tikəyən zumand kardəme ım ko. Bı koədə çımı ən yolə peşt bıən çəmə diy sipirişon. Xısusən bomı ən yolə səvon bıə çımı rəhmətşə pıə Şirəli lələ. Xıdo pur bıkə çəy ğəbi de ruşnə! Əv tolışi i əsri tarıxi ıştə sinədə bınovonbe.
Bı vocibə koədə az həftoği bardedəm (təsuf kardedəm) bə iglə çiy ki, tolışi zıvonədə yaanki tolışon həxədə nıvıştə kali mıəllifon (hoci Etibar Əhədov, Əğəddin Babayev i.c. Ənıvışton) bəştə nom bekardəşone çımı çap kardə bıə i ğısım lətifon. Ğeyd bıkəm iglə fakti: "Tolışi dınyo" kitobədə (Azərnəşr, Boku, 1994) doə bıə çımı zəhməti bəhrə 17 gılə lətifə. Çəvon dıglədə ğeyd kardə bıə ki, ım lətifə məsəmone Camaliku. Əncəx ım Camal kiye, məlum ni. Az vey təsuf kardedəm bımi...
Gıləy məsələdən rozi nim de kali mıəllifon. Məğbulə ro ni suni surətədə lətifə ğəhrəmonon (məsələn, Məlo Nəcəfi) ofəye. Lətifə məğz çəvo beşə mənoədəy. Nom şərtiye. Lətifon çanə bıboşone təbiiyə, konkretə tarıx, anədə çoke. Əmə xəyonət karde əzınimon bəştə nomış bə həmməy oşno bıə dədə-bobon. Har tolışi həx bəpe bırəsı bəçəy ıştəni , bəçəy vərəsə. Gımon kardedəm ki, tolışi ədəbiyoti nığo doəkəson tərəfo ıştə ğıyməti bəste, inşallah, bı roədə çımı kəşə ım gədə zəhmət!
Bə bahandon nəzə rosnedəm ki, çe lətifon məğzədə realə hadison, tarıxiyə şəxsiyəton mandedən. Çe lətifon hay gıləyni yolə hikoyəən be əzıni, əmma ne, xəlği ofəyevon mığəddəse, bəy əbıni xəyonət karde.
Oxoyədə əyən ğeyd bıkəm ki, ım kitobədə çap bıə lətifon səpeyəndı egıne bəzınen de co folklor gırdəbıkon nımunon. Həmonə lətifon de işorə (*) doydəmon.
MıƏLLıF

ZƏRFƏTƏ MƏKON — TOLıŞSTON
Tolışə məhol hejo bə nom bıə deştə məzəngulə odəmon, zərfətəkə merdon, pevuznə-pepuştə gəpəjənon. Hisob kardedəm ki, çəmə Tolışston jəğoən yolə fərğ doydəni çe dınyo co zərfətə məkononku (Gabrovo, Məştəğə, Şəki...). Dəvardə əsronədə bə Tolışston mehmon omə alimon-ənıvışton (məsələn, zıvonşınos B. V. Miller, fransızə nasir A. Duma i.c.k.) ve nıvıştəşone tolışon çı xosyətiku. Məxsusən B. Milleri kitobədə çap bıə (ı) Masali di Miyonkuyədə gırdə kardə bıə tolışə lətifon ve vaxte pevolo bıən bə dınyo dimi.
Bə təminə-ləzzətinə tolışə lətifon həmişə geşə vırə doə bıə, xəyli tolışə lətifə çap kardə bıə 90-nə soron sıftədə çap bıə kitobonədə (diyəkə: ıı-ııı), həmçinin tolışə mətbuotonədə (diyəkə: (V-Vı), həmçinin internetə saytonədə (diyəkə: Vıı-Vııı).
Cəmal Lələzoə "Çəmə di əhvoloton" rubrikə jiyədə 20 sorisə veye ki, lətifon kıtə kardedə-çap kardedə. Həmçinin co mıəllifonən: Sədrəddin Məhrəmi, Nəriman Əğəzodə, Azad Zulalizoə... Hestışone veyə zəhmət bı şərəfinə koədə.
Zabil Mədoj həmməysə fərğinə movge gətedə bı koədə. Çəy "Millət mıni məsdəni" kitobi (ıV) yolə poə həsr kardə bıə bə "Mədo lətifon". Zabil Mədojən çand sore ki, kıtə kardedə, rujnomonədə, interneti saytonədə dərc kardedə Mədo lətifon.
Lətifə gəpə ədəbiyoti jələvonə janre ki, bə epikə ədəbiyə curi, bə satirikə uslubi daxile. Hikoyəsə gədəli, məsəlisə yole. ıştəni bə novellə jəydə, bəy mandedə. Çumçıko novellən de bırimonə-məzəynə orəxi, ənəxəbədə sə bedə, lətifəən. Har dıynənədə gırdəcəl əks kardə bedən jimoni sırəynə hodison, məişəti nırəsə cəhəton, odəmon nagisə xosyəton. Lətifonədə zumandə şikilədə bə məydon beşedə xəlği zərfəton, satiron, yumoron. Lətifon bə miyon noydən xəlği bədiiyə istedodi, tijə ağıli, davekorə rufi, coninə gəpi.
Lətifə əsosən Ğərbiyə Avropədə, Rusiyədə ve oko doə bıə anekdot ni, əvon fərğ doydən yəndıku. Anekdot bə lətifə nezə janre, lətifəsə, məsəlisə kırt, zərfətinə gədə hikoyəy. Yolə fərğışon əve ki, anekdoton bə məclisi, bə vırə-mənzıliro həniyən ve dəgiş bedən, veyə variantonışon bedə. Anekdotədə bə beədəbə gəpi vey ro doə bedə, sırəhuyə, ləğləğə, məsğərə kam, ləkıtı ve bedə. Lətifonodə ciddiyə məsəlon bə hədəf, bə nışongo tuş bedən. İyo xəlği mıdrikəti, nığılə fikfam nişo doə bedə.

Tolışə lətifon uslub, formə-şikiliyən hestışone bəştə məxsus əloməton. Lətifə mətnonədə mıhumə vırə gətedə təhkiyə, təsvir, dialog, gəppər (replikə). Lətifə əsosən bedə de nəsri, əmma rast omedəmon bəçəy nəzmə poonən. Məsələn, jıgo sə bedə çe Camal Lələzoə "Usto Kəblə Şali şer" lətifə oxoy:
Əmrəstəni ko karde de hostoni,
Doşe bə uston nun de zımıstoni.
ım ko ki karde?
Əğə zoə Əmrəstəni!
Kəblə Şali oğrəş bəbe,
ım xısusi nıstəni.
(X, s. 61)
Jaxud de nəzıni sə bedə Camali "Boçi jığoy" lətifəən:

Tınən, azən biləmon,
Hoci, məşdi, kəbləmon.
Bəs boçi tı şin-şəkə,
Az jıgo telə dəmon? (X,69)

Tolışi lətifonədə bə çəş çiyə cəhəton gıləyən əve ki, ve yole çəvon məno-məzmuni əhotə mərə. Lətifonədə həni çiçonku bəhs kardedənin? İyo bə ovəynə gətə bedən pıə-zoə, inə-kinə,
həsi-vəyu mınosibəton. Lətifə ğəhrəmonon iminə əloməte sıxanvərzəti-sərvaxtəti, fikfami sərrostəti. İyo cəm bedən bırimonə nəsihət, ibrətinə sıxanon, mıdrikə kəlomon. Sıxani bə dim vote, rostəvojəti, sıxani kırç-kırçi vote təbliğ kardə bedə lətifonədə. Çe lətifon həmişəynə hədəfin məişəti nırəsə cəhəton, dovri-zəmonə zılımkorəti, cəmati ni-nıbeyəti, kosibəti, xıyzoni paliyo siyodiməti. Lətifonədə bə təsvir omedə dınyo bebəfoəti, sininə odəmon tənhoəti. Bəvonədə tərənnum kardə bedən insoni nəcibə hisson, xəlği nığılə fikfam, mıdrikəti yumorə vıləçambə bə bahandon edaştə bedə zərfətinə boxçədə...
•••
Tolışiyədə rujnomon çap beyku jığoşə ve kəson meylin bıən bo lətifə (zərfət, yumor, sırəhuyə, ləğləğə sıxanon) gırdə karde. Hırdı-dıjd de həvəsi bə ğələm səşone sırəynə janronədə bıə materialon, vığandəşone əvon bə redaksiyə. Məsələn, rujnomə "Lankon"-ədə (1990-1993-nə soronədə) çı janro əsəron dərc kardə bıən 49 mıəllifi nomo. ım nişo doydə ki, çəmə millət ve həssose bə tolışə folklori, ve tələbkore bəçəj gırdə karde-çap karde. Həmən ım nişo doydə ki, çəmə xəlğ ve meyline bə zərfəti, bə yumori, çəmə xunədəy-genədəy yumorəti-zərfətvonəti.
Hiç diyəro şe lozim ni ım fikri isbotiro. Hejo bə çap hozı bıə "Çəmə di əhvoloton" kitobi nəzər sağande kifayəte ki, oşnə bıbəmon hələ iglə diyədə (Masali Ğızlovoədə) de çanədə lətifə ğəhrəmonon: Mıəllif kitobi oxoyədə ğeyd kardedə çəvon çı dınyoo şəkəson 28 gıləyni nomi: "Lətifə ğəhrəmonon: "Ğızlovo tarıxiyə şəxsiyəton". Çoçin əve ki, Zabil Mədoji məlumə kitobədə şə 45 lətifə hestışe 28 ğəhrəmon (diyəkə: ıV).
Har di, har məholi hestışe ıştə lətifə ğəhrəmonon (bənə Bəhlul Danəndə, Məlo Nəsrəddini) bıvotom, səhv əkənim. Har tolışə balə ən sıftənə koye əvoni bə miyon bekarde, deçəvon nomi dəbastə bıə lətifon gırdə karde-çap karde. Az zınedəm jıgo kitobon bə miyon bekardeo bə kom cəfoon tov vardedən miəllifon. Çoknə bəvoten, ıştə əğılon xırtədə bıriyedən bəştə xəlği xoto. Xıdo zu bidə bın xəyəmandə koədə bənə Camal Lələzoə, Zabil Mədoji pokəvonə sənətkoə zoon!

LƏLƏ, ÇİÇBE BƏTı...
Ruji çı rujon Şıxəli mamu kəvşəno omedə bə kə. Həm vey ogoniyəybən, həmən vey vəşişeybən. Bə kə tovə rəse rəyrə şıştedə ıştə dast-dimi, nıştedə bə surfə. Çəy zoə Məzahir tikəy bənav nıştəbe bə surfə, de ləzzəti hardedəbe sipiyə aş. Şıxəli mamu xəbə gətedə ıştə zoəku:
 — Çı curəy, aş tate, ya sərine?
 — Sərine, lələ, sərine.
Şıxəli mamu "bismillah" votedə, deştə dıjdə keçə bə puri aşi bardə bə gəv. Aş çəy gəvi jığo sutedə ki, nə əy bə dumo ogordıne zınedə, nəən ebarde. Çəşonış pur bedən de arsi. Məzahir vəzyəti jıgo vindedə, rəyrə xəbə səydə Lələku:
 — Lələ, çiç be bətı?
Şıxəli mamu çandi bə çandon ogardedə jıgo cəvob doydə bəştə zoə:
- Hiçi, balə, hiçi. Bənə tı zoəm mardə, bəyo bəmedəm...

"HOSTONE, ıŞTƏN BıJƏN"
Həmron sıxani bə i vırə noydən ki, bəpe Şıxəli piyan bıkən. Nıştedən, məclis okardedən. ıştən i rumkə peşomedənbu, dı rumkə doydən bə Şıxəli. Məclisi oxoyədə həmronədə i kəs pegətedə iskani, ıştə dasti eğandedə bə Şıxəli giy, votedə:
 — Tını çımı con, biyə ımiyən bə çımı xoto bıjən.
Şıxəli vindedə tikəyən peşomo, ağlış həni əmandıni sədə, sıre-sıre votedə:
 — Çımı boyli, əgəm şoğəribi jəy ve hostonebu, pegət ıştən bıjənəni...

"ZOƏ DE TƏLONİYE"
Gıləy cıvonə zoə bəştə piyə kinə nırəse gorənə vey dard kəşedəybən. Şıxəli mamu i ruj ə zoə vang kardedə ıştə tono, votedə:
 — Balə, boçi ıştəni kıştedəş? Hələ i kərə ovəynədə diyə bıkə bəştə ım dimi, ə dimi. Çımı dili poə, boy fik məkə, zoə de təloniye, kinə de eşəloni!

TOBƏ KARDƏM NƏBƏY, ƏKıŞTİN MıNİ
Rəhmətşə Şıxəli mamu ve çokə merdbe. Zəhmətkəşbe. Əncəx gıləy aybış hestbe ki, vey peşomedəbe.
...Ruji hanədə vindedə ki, gıləy merd de dıglə jeni tosnedən əy. Əvon bəy votedən ki, girəm tı tobə nıkoş peşome, ərəxniş çəmə dasto.
Şıxəli mamu tobə kardedə ki, i kərən bə zıvoni əjəni ə zəhəri. Şıxəli mamu həvulconi əştedə hıt vırəo. Ləzi (tike) bəpeştə ağlış bəsə omedə, ıştə kəxıvandi şəvi i aləmədə hano pekardedə, votedə:
- Əhmədi kinə, rəbı, çımı jiyədənə oləton bıdə bəmı.
Jen xəbə səydə:
- Ha merdə, bətı çiç bıə şəvi bı aləmədə? Jiyədənə oləton çiç kardedəş?
- Hiçi, peşome tobəm kardə, bə ru şedəm bo ğusl ekarde...
Çı əhvolotiku i haftə davardedə. Həğiğətən, Şıxəli mamu peşomedəni, diyəro nəvedə ıştə ərəğ-çəxırə həmronku, bə həmmə kəsi votedə tobə karde həxədə.
İ ruj xəbə beşedə ki, Şıxəli mamu arıştəşe ıştə tobə, ujən "ərə kəşedə" deştə kanə dusti Ğolami. Xəbə səydən çəyku:
- Ha Şıxəli mamu, hələ bəmə bıvot ha, ə tobə karde çiç be, bəs ım ciringi-ciringo çiçe? Tı bə dast dənoə ım mahol?
Şıxəli mamu votedə:
- Ne, ne, məsələ jəğo ni, az deştə xoşi kardəmnıbe ki ə tobə. Girəm mı bəvədə tobə kardəmnəbəy, əkıştin mıni.

"VARDEM VİNDE, BARDE NE"
İ ruj hamsiyə merd votedə bə Əcəllə mamu:
 — Tı çımı nezə odəmiş, maştə boy şoydəti bıkə bomı məhkəmədə. ıştən zınedəş ki, vəyumon tojniyə bəçəy pıə kə. Xəbəşon səy, bovıtiş ki, vığandəmone dumo əy çəy həmə vəyəreç.
Əcəllə mamu votedə: "Bə çəş!"
Maştə məhkəmədə sədr xəbə səydə Əcəllə mamuku:
 — Vəyu ıştə vəyəreçon bardeədə tı deştə çəşon vinde, ya ne?
Əcəllə mamu xəyli bə fik şedə, çandi bə çandon votedə: 
— Mohtərəm sədr, vardem vinde, bardem ne...

"ANGıŞTƏ MARDE"
Kəlxozəti devrədə sədri əvıjninbən de sədo doy. Har kəs ıştə mınosibəti oşko əkəy de dasti, angıştə rost karde.
Ruji xəbə rəsəy ki, kəlxozəti ləğv bedə, səvxozəti bino bedə çəy əvəzi. Direktoriyən həni cəmat ne, pentono təyin bəkan. Əcəllə mamu ımi məsedə, xəbə gətedə:
 — Bəs həni angıştə hisob karde əbıni?
Bey votedən: "Ne!"
Əcəllə mamu daston jəydə bəştə zonon, votedə:
 — Angıştə marde, Əcəllən marde!

"ÇƏMƏ SƏY SƏDR Nİ Kİ..."
Çe Peysə məhəllə dəllok Fərmonbe. Əv əvoy hamsiyə diyo, kəbəkə ənəviy, ətoşi cəmati səy-dimi.
İ kərə çiç be, çiç nıbe, gıniye kəlxozi sədr Məmmədəli de Fərmoni arə. Şe vardışe gıləy tojə dəllok bə məhəllə. Cəmati xoş noməy bımi. Hiçki bə tojə dəlloki nıdoşe səy-dimi toşe.
İ ruj çayxonə vədə tojə dəlloki votışe bə cəmati:
 — Ha cəmata, ımi bıznən ki, bəmı ıştə səy bıdonən toşe, nıdonən toşe, sədr bədo çımı həxı. Əve ki, boən tərsəti məkən, bıdən toşe ıştə səy.
Əcəllə mamuyən əyobe. Əy məsəşe dəlloki ım sıxanon, əşte səpo, votışe:
 — Zə, yavə-yavə sıxan məkə. Məmmədəli səvxozi sədre, çəmə səy sədr ni ki!..

"İ KƏRƏN BıVOTƏN..."
İ ruj bə Əcəllə mamu xəbə doydən ki, bəs əğılon ujən kuyəşone ıştı nəvə Oldoz. Əcəllə mamu beşedə ıştəno, votedə:
 — Jığo, əcəbışon kardə kuyə, bə cəhənnımışon kuyə! Zə, ım çoknə koye, hejo votedən Oldozışon kuyə, Oldozışon kuyə. İ kərən bıvotən ki, Oldozi gıləy əğılış kuyəəni, məgər məhol xərobə bəbe?

"ıM XƏLİLOVON..."
Kəlxozəti zəmonədə dastəbozəti vey əbi. Əcəllə mamu çe Xəlilovon dastədəybən.
İ ruj bə di Bokuyo omedə çe partiyə iminə katib İmom Mustafayev. Gıləy yolə iclas dəvonedən. Əcəllə mamu vindedə ki, zu omedə ə iglə dastə. Rəyrə sıxan səydə, votedə bə İmom Mustafayevi:
 — Hurmətinə İmom miəllim, hiç zınedənim ım Xəlilovon çiç pidəşoneyəni kəlxoziku, çəy sədriku. Xəlil Xəlilov, Ğobəd Xəlilov, Cəlil Xəlilov...
Əcəllə mamu diyovıjon hiç Xəlilov nıbəkəsonən bə ğələm doedə bənə Xəlilovi. Oxoyədə votedə:
 — Tını Xıdo, həmro katib, əməni peroxon Xəlilovonku.
İclas orəxedə. İmom Mustafayev beşedə şedə. Camat xəbə gətedə Əcəlləku:
 — Tı jəğo boçi vote? Oxo tınən de Xəlilovon i dastədəbiş?
Əcəllə mamu cəvob doydə:
 — Şımə nıvinde ki, çokne garde çe Xəlilovon eğvol? Koroğli çok votedə: "Vinde ki, dışmen zumande, bıtojon bə i tərəf, bıvit bə co tərəf". Çiçe, bəgəm az bəsə Koroğlisə ocizə zoəm?!

"AZ RUZİƏLİ ZOƏM"
Əcəllə mamu pıə nom Merzəlibe. Cıvonətiyədə ruji çəy ro deştə həmron egınedə bə Bırədigo. Vıjorədə, çayxonədə çəyku xəbə səydən ki, tı komonədəş, çiki zoəş? Əcəllə inəfəsə votedə:
 — Az Ğızlıvoədə çe Ruziəli zoəm.
Həmroə əğlon bı cəvobi təəccub kardedən. Əcəllə votedə bəvon:
 — Zə, tam bıjənən, şımə zındənişon vey çiyon. Çımı pıə Merzəli ən kosibə odəme diyədə, əy hiçki zınedəni. Əmmo çımı amu Ruziəli varine, zorine. Əy zınəkəs veye. Mağıl bəçəy hisob bəmı hiçki əgıni iyo, hurmət bəkan...

NƏZƏRİ ĞƏBıSTON
Əcəllə mamu hejo de Xəlilə mamu bə ivırə nəvedəbe. ım dıglə dust vindedən ki, sədr Nəzər həni vılo kardedə kəlxozi, şedən bə şikat. İ ruj, dı ruj, oxoyədə rəyonədə bəvon votedən ki, bışən, maştə bomemon. Hamsiyə diyədə şikat heste, həm bəy diyə bəkardemon, həmən şımə koy həl bəkardemon.
ım dıglə dust maştə səbr kardedənin, şedən bə hamsiyə di. İyo iclas sə be bəçəton de rəyoni nımoyondon piyodə gədə-gədə omedən bə diy tərəf. Bə di rəse kam mandəy Əcəllə mamu ikərədə votedə:
- Fatihə.
Rəyono omə odəm xəbə səydə:
- Əcəllə mamu, iyo ki ğəbıston ni, tı boçi fatihə hande?
Əcəllə mamu votedə:
 — Ne, iyo ğəbıston heste. Bın vırəy votedən Nəzəri ğabıston. Çəmə sədr ıştə kıştə həyvonon həmməy iyo dəkandedə. Əve dome fatihə...

AZ HİÇ JƏĞO ƏVOTİM?
İ ruj Əcəllə mamu bəştə zoə Kitobəli "dandoni bıno çiç beşedə" — votedə. Boəy hiçi haştedəni. ımi məsedə çəy hovə zo, diyədə ve hurmətin bıə bırğədir Şiəllə. Bə Əcəllə mamu votedə:
- Day, ayb ni, tı bəştə zoə jəgo sıxanon kardedəş?
Əcəllə mamu votedə:
- Hiç məvot, hovə zo, sutim-evəşəym, jəgo votıme. Ağlım sədə bıəbəy, az hiç jeğo əvotim?

MƏKƏ LUKU
Vəşiyə soron bedən. Əcəllə mamu bəştə zoə votedə:
- Lələ bəştı ğıbon, məvıt məkə lukuku. Çəmə peyğəmbərən de həvəsi əhəybən məkə luku. Şımənən şin-şıni bəhən əy.
Əcəllə mamu zoə votedə:
- Lələ, peyğəmbər yolbe, ya gədəli?
Əcəllə mamu votedə:
- Həlbəttə, peyğəmbər yolbe, ve hurmətinə odəmbe.
Əcəllə mamu zoə votedə:
 — Jəgobu, lələ, məkə luku tı bəhə, boçi ki tı yoliş, əmə co şe bahamon...

BOTl ıMƏN KAME
Kəlxozəti vaxtonədə kəlxozi sədri vıjnero ha mələlla ıştə nomijə ədəy. Ha şəv məhəllə odəmon kıtə əbin bə iglə kə, ıştə odəmi bə sədrəti doyro gəp əjənin, ro ənəvin.
İ şəvən Əcəllə mamu şəvnışto bəştə kə ogardeədə egınedə bə gıləy nığılə xəndəx. Çanədə əlləyək kardedə dastpoçə jəydə, beşe zınedəni xəndəxo. Nıştedə əyo, daston bəştə zono ekuye-ekuye votedə:
- Botı ımən kame, Əcəllə! Nə tıni sədr ədənin, nə ıştı ov-avlodon. Esə bınışt bı xəndəxədə, bıku bəştə səy!

"BƏBE DE JENİ GƏP BıJƏNıM?
Navko hamsiyə dave, jenə dave, əğılə dave vey əbi. İ ruj jıgo bedə ki, bəsə hamsiyə davesə Əcəllə jeni vang kardedən bə məhkəmə bənə şoydi şıxan bıkə.
Əcəllə mamu zalədə nıştəybən. Merdi pidəşebən hakanə bəştə jeni gıləy sıxan bıvotı, məhkəmə sədr əlbəsaat çəşi sipi kardedəybən bəy:
- Kişi, sən danışma!
İ kərə, dı kərə, se kərə... Oxoy Əcəllə tov varde zınedəni, dasti rost kardedə, pebedə de pəltəkə zıvoni votedə:
 — Mə-mə-məhtərəm məhkəmə, bəbe gıləy sıxan bıvotım?
 — Kişi, de, nə deyirsən? — Məhkəmə sədr çəyku parsedə.
- Həmro mə-mə-məhkəmə, pidəme bə jeni sıxani-çiyi bıvotım, bəbe de jeni gəp bıjənım, icozə doydəş?

GUJD BƏŞTı PıƏ GƏV!
Usto Ğodrət omedə mıhoribəo. Vindedə ki, kədə ni xıyzon, şə bə Astarxani У, dərbədər bıə bo ğıçi nuniro. Semon zımıston bedə. Tərsətiku kədə ezımən bedəni. Ğodrət çəş novneydə, vindedə ki, gıləy hışkə viyə do hıste çəvon soy de Əcəllə mamu soy arədə xəndəxədə. Bino kardedə ə doy bırniye.
Əcəllə mamu jen beşedə bə təvə sədo, omedə mandedə xəndəxi səyku. Votedə ki, boçi bırnedəş ım doy, do çəməne. Ğodtət votedə:
 — Ne, çəməne.
Jen bino kardedə bo do-dımjon doy. Ha beədəbə dımjon doyədə Ğodrətə mamu çəy mığobilədə votedə:
- Nun bəştı pıə gəv.
- Gujd bəştı pıə gəv.
- Polo bəştı pıə gəv...
ıştobən Əcəllə mamu kənoədə guş doydəybən bı sıxanon. Ko bə tındi rəseədə Əcəllə mamu nez omedə, rıki gətedə bəştə jeni, votedə:
 — Kinə, kinə, həni tam bıjən, boy jıgo, ım behəyo oxoy doy bəbırne, boşamon bəştə kə...

KıVE ıŞTı SƏY DASTƏ?
Məmmədəli mamu sədrətiyədə bə kovrə əşiybən deştə "sostavi" (dastə) əbəybən. Merd jıgo tikiən zəhmin əçiybən.
Rujgori jıgo vardışe ki, i ruj bekardışone əv sədrətiku. Çı koy dı-se ruj bəçəton əv omedə bə çayxonə boştə fiki ovujniye. Vindedə ıştə həmron, xəyli hol-əhvol kardedə deyəvon. Çəy bəpeştə, coylinə gədə-gədə dəro gınedə bədi kəy tərəf şe. Bı vaxti Əcəllə mamu dumotono bərkədə vang kardedə əy:
 — Eheyyy! Məmmədəli, coylinə jıgo bə kom vırə şedəş? Kıve ıştı səy dastə? Kıve, kıve?
Məmmədəli mamu ogardedə bə dumo, nuşo doydə roy bə tərəfədə mandə odəmon:
 — Əcəllə, çımı səy dastə əfa əyoy, esə gardedən çə fılonkəsi gırdo-kənoədə, mardənin-jiyedən.
Məmmədəli mamu ım sıxanon vote bəpeştə səy oşande-oşande şeydə deştə roy...

"VOTEDƏŞ HƏNİ NıJİYı?"
İ ruj Əcəllə mamu de avtobusi bə rəyon şeydəbe. Adətışbe, bino kardışe hukuməti siyosətiku gəp jəy. Arədə rə-rə votedəbe: "Yaşasın belə hukumət!"
Bı jıgo zəhləbardə sohbəti, oxoy ki, tov nıvardışe i kəsi "Vəseyəni, ha Əcəllə mamu, iglə sıxani çan kərə bəvoten?"
Əcəllə mamu ım sıxanon məseədə əştedə səpo, mande də odəmi dimbədim, votedə:
 — Az votedəm "yaşasın bu hukumət", tı çiç votedəş, "Nıjiyı?" Merdiş? Bıvot, "Nıjiyı". Bıvotəni!..
Həmonə odəm əlbəsahat lol bedə. Rəyrə evoydə avtobuso, arəo beşedə...

"ıM NUN ÇıMı ÇƏŞON BƏGƏTE"
Hampobozəti, intriğə sə pegətedəbe — şedəbe. Di odəmonədə i dastə sıxani bə i vırə noydən ki, kəlxozi sədr Məmmədəli bəpe beşu sədrətiku. Əcəllə mamuyən bı dastədə bedə. ım dastə bə ğəror səydə ki, Əcəllə mamu bıvğandin bə Məmmədəli kə, dəy dardı-dıl bıkə, umutı çəy həmə sırron, çəyo bəy ğəflətən zərbə bıjənı. Jəgoən kardedən. Əcəllə mamu de şəvi dəro gınedə bə Məmmədəli kə.
 — Səlom-məleyk, xəş oməş!
Əcəllə mamu nıştedə. Məmmədəli mamu jen Nənəxanım de yolə hurməti bo mehmoni diyə kardedə. Bo şangonə çokə xorək hozı kardedə. Sohbətən deştə vami şedə.
Surfə obedə, hardı-həş bə miyon omedə. "Bismillah" votedən, de şinə sohbəti, de zərfəti xorəki hardedən. Əncəx xorəki harde-harde Əcəllə mamu hakane votedə:
 — ım nun çımı çəşon bəgəte.
Məmmədəli mamu xəbə səydə:
 — ım çı sıxane votedəş?
Əcəllə mamu cəvob doydə:
- Hiçi, ıştən deştə bə gəpim.
xəyli şəvnışti bəçəton Əcəllə mamu şedə bəştə kə. Məlumoton rosnedə bəştə duston. Dı-se ruji bədigə kəlxozi ıclos bedə. Əcəllə mamu iminə əştedə bə Məmmədəli vəynə (əks, zidd) gonə sıxanon kardedə. Tələb kardedə əy sədrətiku bekən.
Roste, sədri tərəfdoron haştənin merdi vəzifəo bekən. Əncəx Məmmədəli mamu bəsə dəşedə ki, ey dadi-bidad, Əcəllə mamu "ım nun çımı çəşon bəgəte" voteədə çiçi nəzədə gətedəybən...

XıDO ANƏ SEPADİJONƏN Nİ?
Məclısədə buməlarzə həxədə sıxan egınedə. Ha kəs gıləy sıxan kardedə. İ kəs votedə buməlarzə bıro bedə, ə kəs votedə bəro bedə. İ kəsən votedə:
 — Girəm zəmini jintono gıləy hıl bıəbəy, zəmini vo beəşi, zəminən nəlarzi.
Rəhmətşə məlo Mirəkbər bə məclisədə bedə. Sıxan bı vırə rəseədə əv zevılə sırəy kardedə, votedə bə sıxan kardəkəsi:
- Balə, çəmə Sepadijon niyə bısoxtin. Boəy gılfə tumo karde hiç vaxt yodo bekardedənin. Şımə esə votedən Xıdo tobə Sepadijonən ni, bo zəmini hıl nınə?

BıDƏ BıŞUM MARDON PEKƏM ĞƏBO
Rəhmətşə Cəbrayilı sədr bıə vaxton bedə. İ ruj şangovəsəy, deştə adəti, əv bırğədiron vang kardedə bə idorə, maştənə kardə koon — ımru bəsə ha rujnəsə tikəy vey asbardedə. Cəbrayil ıştə sıxani sə kardeədə vindedə ki, bırğədir Mirəkbər gədə-gədə bə benton beşe pidəşe. Sədr xəbə səydə:
- Zə, Mirəkbər, tı bəkovrə şedəş? Az ki hələ sə kardəmni ıştə sıxan.
- Bə ğəbıston şedəm, Cəbrayil.
- Çiç, bə ğəbıston? Boçi? Ağlı səo beşə?
- Ne, ağlım sədəy. Tı ki bəmə anə koon asbardedəş, bıriğədon əvoni bə sə varde əzınin, bıdə bışim bə ğəbıston, mardon pekəm ğəbo. Ğasbu deçəvon koməgi bə vırə bırosnəmon ıştı asbardon.
Çı sıxanon bəçəton Cəbrayilə mamu sıredə, xəyli bə kam kardedə asbardə koon.

"NE, AZ SƏYD NİM"
Mirəkbərə mamu, Mirğobədə mamu — ım dı boə dıynənən diyədə hurmətışon veybe. Əncəx Xıdo bəçəvon ha iglə doəşbe curi xosyət.
İ ruj ım dıglə səyd deştə əğlon avtobusədə ro şedəbin. Roy nimədə avtobusi konduktor omedə çəvonkuşən pidəşe rokirə. Mirğobədə mamu votedə:
 — Az səydim, çımıku pul səy rostə ko ni. Bə səydi pul bədon, səydiku pul əstənin.
Konduktor davardedə çəyku. Mirğobədə mamu dumotono vang kardedə konduktori:
 — ım əğılonən səydə balən, çəvonkuyən pul məstən.
Bəbolə konduktor bə Mirəkbərə mamu nez omeədə, Mirğobədə mamu bəyən işorə jəydə:
- Əvən səyde, əvən səyde.
ım mənzərə seyr bıkə səyd məlo Mirəkbər rəyrə ıştə cifo pul bekardedə doydə bə konduktori, votedə:
- Ne, ne, ha balə, az səyd nim, biyə ıştə puli, biyə ıştə puli...

"TİJKUM, TİJKUM"
Əvəsorəvədə diyədə gıləy məclis bedə. Çoknə bedə sohbət egınedə çəğəteğiku. İ kəs votedə:
- Balə, bini Xıdo çoknə gılə-gılə tij kardəşe anə çəğəteğon?
Məlo Mirəkbəri guşon gətedən ım sıxani. Bərkədə votedə bə odəmi:
 — Balə, Xıdo usto İsabalə ni ki, çəxo, təvə gılə-gılə tij bıkə, əv hejo i kərə votedə "tijkum, tijkum", bə i sekunt tij bedən həmə teğon.

"MERDİŞ, TOV BƏHƏ!"
Navko, kəlxozəti devronədə, xəmən kardə vaxtonədə, səydon rəyrə beşedəbin əyo ki, bəs bıdən çəmə cəddonə.
Səyd Mirğobəd i sor Mığoni diyono ve-pəşimon — təylə dast ogardəbe bə kə. Bəy doə nınbin cəddonə, cımi əvəzi hələm i-dıglə gonə sıxanən kardəşonbe bə səydi. Mirğobədi ijən votəşbe:
 — Az nıfin bakam bəşmə, bıdə Xıdo bəşmə bəlo bırosnı!
Mirğobəd omedə, peşedə bə kəy əyvon, dasti rost kardedə bə Xıdovandi-aləmi dərgo:
 — Ha Xıdoa, tı gıləy voə-voş bıvğand bo mığonıjon, əvon bıdə bebəhrə bımandin ıştə xəməniku!
Tikəy bəçəton gıləy bərkə kulok rost bedə, gıləy voş voydə, həmə cəmat vitedə bə kə, ovəyz bardedə xəməncon. Bino bedə avavu çəke. Cigəmandonən niyo bedən avəvu ruşnəku, nırrəku.
Mirğobəd ıştənən mandedə mot-mətəl, ıştəni dahaştedə bə əyvoni ğoymə, həni damə-dini bedəni.
Çəy yolə boə — məlo Mirəkbər maştənəku təmşo kardedəybən bı mənzərə. Kəynə ki Mirğobədi bırnişe ıştə sədo avəvu tarsiku, Mirəkbəri rost kardışe ıştə sədo:
 — Mirğobəd, boçi bırniye ıştə sədo? Bəti nırəsə i-dı kisə şartuki hıcubətədə nifin karde bə həmə cəmati, dənoy əvon bə bəlo? Esə ıştənən larzedəş. Merdiş, tov bəhə!

"ŞıMƏ OXOY HİÇE!"
Məlo Mirəkbər hejo əvoti bə cəmati:
 — Cəmaat, ha ruj maştə saat şəşədə rədioədə vərzışi dərsi davonedən. Bəy əməl kardedənişon. Məlonən bəşmə ha ruj məslohat doydən ki, nımoj bıvotən. ımiyən kardedənişon. Bəs şımə de kom roy şedəşon? De devləti votə roy, ya de Xıdo roy? Az bəşmə mətəl mandedəm. Ehanə çı dıglə roy gıləyni nıgətışon, şımə oxoy hiçe, hiçe, hiçe!

HƏŞİGARDıŞ
Məlo Mirəkbər de məlo Cəbrayili bərk dustinbən. Cıvonətişon bə i vırə davardəbe. Ənəhoy bedəni gınedə çəvon arə. Əhvolot jıgo bedə:
Məlo Cəbrayil i şəv ıştə pəvəndi tonoku şedəybən, məlo Mirəkbər bəy məslohat kardedə ki, ıştə pəvəndi paliyo şedəş, boy təylədast məşi, bıgət ım ətrə şışə, bıdəyş bəştə pəvəndi, yaən peşandiş bəçəy səy.
Məlo Cəbrayil pemandedə bəştə dusti ın məslohati. Şango toykiarşeədə deştə pəvəndi vindemon kardeədə, dusti doə ətrə şişə okardedə, çəy "ətri" ekardedə bəştə dast, dəsudə bəştə pəvəndi səy. Məvotbən, ım ətır niyebən, həşigardışi ruyənebən.
Çı həx-hesobi bəçəton duston arə bərk gınedə. Mıddəti yəndı damə kardedənin. Peşo ujən dust bedən, ım əhvoloti hakanə bə yod əvəyn, əsırin...

MƏMƏDON
Məlo Mirəkbər de məlo Cəbrayili i ruj şedən bə şəhr. Roşon egınedə bə univermağ. Məlo Cəbrayili piyedəşe bıhırı gıləy araxçin. Məlo Mirəkbər "bı saat, botı lap çokə araxçin bəstem" — votedə. Vang kardedə dukondorə kinə:
- Çımı balə, ə araxçini numrə çande?
Kinə de təəccubi bəçəy nişo doə çiy diyə kardedə, votedə: 
- Penc numrə.
- Ne, çımı balə, bəmə lozime çəy lap yolə numrə.
- Mamu, boçi lozime?
- Çımı balə, boştə dusti araxçinım səy pidə.
mamu, ayb nıbu, ım araxçin ni, ım məmədone, jenon bəştə sinə jəydən.
ım sıxanon məsə məlo Mirəkbər ıştə sədo bırnedə, tadibəsə arəo beşedə.

BıGƏT ıMİ, BıDƏ Ə İGLƏN BıŞİM BİYƏM
Rəhmatşə İsi Urusiyəti ha tərəfi nəvəbe. Umrış — jimonış de hıriye-həvate davardəbe. Bə çətinə rujən egıniyəbe, əmmo ıştə zərfətiku mandənıbe.
İ ruj əv deştə hamsiyə, deştə dusti — kəssir Təhməzi şedən bə Moskvə. Çoknə bəvoten, "həm bə ticorət, həmən bə ziyorət." De Təhməzi nəve-nəve omedən beşedən bə Mavzoley. İsi ikərədə gətedə Təhməzi kəşi, bərkədə zikkə jəydə bə Lenini ğəbi tərəf:
 — Ha Leninə bobo, dı kəsi vılo kardəşe çəmə Axundov sovxoz. Çəvon i kəsım gətə vardəme iyo, bıgət ımi, bıdə bışim ə gılən bıgətım biyəm bəştı huzur.
Kəssir Təhməz: "Zə, zə, vəse, vəse, bəsə dəşəkəs bəbe", vote-vote, sıre-sıre beşedə arəo...

"BOME HƏMMƏY BƏKƏŞE"
İsi nəxoş gınedə. Holış umru-maştənə bedə. Bı vəzyətədə pencəku vindedə ki, dı kəs- hamsiyə merdon Rəhmət de Vahab miəllimi bəçəvon kə — çəy paliyo omedən, rəyrə papruzə ğoti dənoydə lefi jiyo.
Oməkəson şe bəçəton kədəkiyon (yəni çəy xıyzon) xəbə səydən:
 — Zə, tı ə papruzə ğoti boçi niyo karde?
İsi votedə:
 — Kəxəlizi kinə, tı Vahabi çok zınedəniş, bə ğotiyədə iglən papruz nahaşti, əkəşi, çəyo əşi...

"XƏRƏBOĞİ BıDƏN BƏ LEYSONİ"
Çəmə di Ğızlovoədə gıləy məhəllə heste: Leyson. Çıvrəy odəmon sırpuş bıbunən, vey bə zəmini dəçıkəkəsin. Bo metrə zəminiro bə har cang bebəşen. Bəvədə ki soveti hukmət vılo be, ən ve zəmin gətəkəson Leysonobəvıjon bin. Çe Xərəboği mıhoribə tındə vaxtədə rəhmətşə İsi çayxonədə votedə:
- Zə, çəmə hukməti ehanə pidəşbu Xərəboği ozod karde, əy bıdə bə Leysonobəvıjon. Vallah, bə i mang Xərəboği erməniku bəstənen ım Leysonobəvıjon, bənışten çey səpe. ımi bə penton rosniyəkəs lozime...

OCƏĞ
Muxtar miəllim şedə bə katibi ğəbul. Vindedə iyo gıləy pıyəjenən omə bə şikat. Hejo ğəbuli zalədə çəy dardiku holi bedə, dılış dəjedə. Votedə:
 — Nənə, pidə katib ıştı xahişi bıməsı, guş bıdə bə çımı votəy. Hejo bə katibi kabinet dəşiş, bə zono bınışt, daston dıroz bıkə bə Lenini şikli, bıvot: "Ha ocəği soyb, tı bəmı koməg bıkə!"
Tikəy davardedə, piyəjeni vang kardedən bə dılə. Muxtar miəllimi umutəyon həmməy kardedə piyəjen. Katib Baxışov bedə. Rəyrə xəbə səydə:
- Hələ bunum Muxtar miəllim ğəbuli zalədəy, ya ne.
Votedən: — Əyoy.
Əmr doydə: — Əy vakanən bə dılə. Muxtar miəllim omedə. Katib votedə:
- Muxtar miəllim, ım çı sıxane omutə bə piyəjeni? ıvrə ocəğe?
Muxtar miəllimən Muxtar miəllim be ha! Sıxani jinton mandəkəs nıbe, votedə:
- Həmro katib, ıvrə ocəğeyəni, əncəx çe partiyə ocəğe...

"ROY SƏPE ÇOKƏ KƏRTOF BƏBE"
Muxtar miəllim bə ko şeədə vindedə ki, çəy xalə zoə Siyab parçini fırsınedə çe soy tərəfo bə roy tərəf, sərost kardedə. "Xıdo ğıvvət bıdə!" votedə — davardedə. Koo omeyədən Siyabi həmon vırədə koy səpe vindedə. Maştə Muxtar miəllim ujən Siyabi həmon vırədə de parçini əlləyəkədə vindeədə, həni səbr kardedəni, votedə bə Siyabi:
- Siyab, xaləzoə, ə parçini pojon ikərədə biyə bıjən roy bın tərəfi. Zındəş oyo çoknə kərtof bəbe? Sığinə zəmini kərtof sə əbıni. Xəcolət məkəş, roy dənə bə soy dılə...

ıM GƏDƏ BUTKƏ ZANDƏ...
Sıftə gıləy gədə butkədə bedəbe çe diy dukon. Dukondor, çoknə bəvoten, deştə ım butkə "ğaz jəydəbe, ğəzən pur kardedəbe." Xıdo bəçəy xəşi ğısmət bıkə, dı-se sori dılədə boştə rost kardəşbe gıləy imorət ki, odəmi pidəşbe dıglə çəşən ğarz bıkə bəçəy təmşo mandeyro.
İ ruj Muxtar miəllim məktəbo bə kə ogardeədə omeda mandedə çe butkə paliyo. Xəyli diyə kardedə bə butkə uyən bə dukondori kəy, de təəccubi ıştən-bəştə votedə:
- Əxxəy! Tı bı gədə butkə zuy diyəkə ha! ım gədə butkə bı dıjdi imorətış zande ha!..

MUÇƏK BƏSƏ LOŞİSƏ BƏNıŞTE
İ ruj Muxtar miəllim şedə bə rəykomi ğəbul. Diyə kardedə iyo xəyli odəm nıştə. Əvən nubə gətedə, nıştedə gıləy kıçədə. Rəykom omedə. Çe odəmon arədə davardeədə votedə:
- Əxxəy, iyo çı veyə muçək heste.
Muxtar miəllim ım sıxanon məseədə əştedə səpo, bərkədə votedə:
- Həmro rəykom, muçək təmizə vırədə bedəni ki, əv bəsə mardə loşisə nıştedə.
Rəykom damə bedəni, rangi doydə, rangi səydə, iminə Muxtari ğəbul kardedə...

"BƏ ÇƏŞ"
Diy hurmətinə merdon gıləyni — Kişi i ruj Əcəllə mamu okırnedə bə xəlvət, bəy votedə:
 — Əcəllə, tı zınedəş çımı hovə vevə mandə. Mısılmonəti ğanunədən jeni vevə mande yolə gınoye. Boy boəy gıləy merd pəydokə, əy siğə bıkəmon bə i kəsi.
Əcəllə mamu ıştə səy rost kardedə, diyə kardedə bə kişi çəşon, çəğın votedə:
- Bə çəş.
Haftəy davardedə. Əcəllə mamu şedə çe məlo tono, ə vevə jeni doydə boştə siğə karde. ımi məseədə kişi vey cırməvulə jəydə, əncəx foydəş bedəni.
Gıno bəçəy votəkəson gıy, votedən, Əcəllə mamu hakanə əşiybən çə vevə jeni tono...

"OÇıNƏN, BıDUTƏN"
İ ruj Əcəllə mamu vang kardedən bə məktəb bə valideynon iclos. Davardə rujonku xəyli gəp jəydə, oxoyədə ıştə sıxani jıgo sə kardedə:
 — Çımı balon, çımı nəvon, az kam-ve votıme boşmə ıştə kardə koon. Jimoni ğaydə hejo jıgo bıə: i tərəfo oçınedən, i tərəfo peçınedən. Şımənən oçınən, budutən, dəçınən, peçınən...
Əcəllə mamu ım sıxanon bə əğılon ləzət doydən, anə bəyo dastkə jəydən, həni behesob...

"BƏ KUJKAGİ OŞEDƏ"
Əcəllə mamu gəp jəyədə dimış nədəji, sıxani kırç əvoti. Harçi bə dim əvoti. İ ruj bə avtobus penışteədə vindedə ki, kəlxozi sədri jen de se-çoglə jeni iyon, avtobusədən. Əv fik doydə, məsedə sədri jen deştə tani, deştə məhbubəti iyo vey lovğəti kardedə. ım bərk gınedə bə Əcəllə mamu kefi. ıştə dimi gətedə bə kəno, borkədə votedə:
 — Jıgo bəbeyəni, hardəşe kəlxozi ambo, oşedə bə kujkagi...
ım sıxanon vote bəpeştə evoydə avtobuso, piyodə şedə bə kə...

OĞOLİ LıNG BOÇİ ARŞİYƏY?
Səydobədə hestin vey hurmətinə səydon. Çəvon gıləyən Səyd Mirəhməde. Çəy cədd bəçəy nəfəsi şək bardəkəson rə-di ğənim bedə. Bımi dəlil-sıbutım veye, gıləyni gəp bıjənım.
Təxminən 45-50 sor bə navi sohbəte. Səyd deştə aspi tumcorədə bə məzə donə kırnedəybən. Əv bə məzə dəro gıniye bəçəton tumcorədə donə pevatə merdon ıştə arədə sıxan noydən ki, bə səydi pepuşiyon.
Çı merdon dılədə Oğol bəştə həmron votedə ki, Səyd çəmə tono bo donə pevate omeədə boy əmə sıxani jenonku eğandəmon. Səydi jen sinədə bəsə bəysə vey yole, bəroən əv ımi niyo kardedə. Əmə ki, ıştə jenonku sıxanımon eğande, əvən bə çəmə sohbəti umuj bəbe.
Ha, tumpevaton hejo Oğoli votəyon kardedən. Səyd çəvon paliyo bo donə pevate omeədə har kəs de nubə bino kardedə ıştə jeniku bə ğıybət, bə ləğləğə gəp jəy. Sohbət otaspeədə Oğol votedə:
 — Əşi, jeni sohbəti məkən, azən jen səyədə axməx beşim. Cohilə kinon, barzı-bılındə kinon mande-mande, oxoyədə şim səme bəsə ıştəsə 5-6 sin yol bıə kinə. Zolımi kinə anə kıvole, maştə-maştə bo nəfo hozı kardeyən az əştedəm.
Oğol ım sıxanon vote bəçəton diyə kardedə bə səydi tərəf. Səydən səyd be ha, əncəx əvomətişən veybe. Əv ım sıxanon məseədə sıxani dumo fik nıkardə, votedə:
- Zə, tı 5-6 sin votedəş, çımı kəxıvand bəsə bəmısə 12-15 sor yole, dard çımı darde!
Çı sıxanon bəçəton Oğol de zənni diyə kardedə bə səydi çəşon. Vindedə ne, səyd ım sıxanon de dıli votedə. Əlbəsaat votedə ıştə hozı kardə cəvobi:
— Səyd, çavom bəştı sə, həni ə jen ki, bəsə bətısə 12-15 sin yolbe, tı əvı boçi səy. Hejo əşiş ıştə xalə Mədinə əstənişəni. Mədinə, həğiğətən, səydi xaləbe. ıştənən dəvardəbe çəy sin, vey davardəbe bə şu şə vaxtışən, mandə kinəbe.
Oğoli ki votışe ın sıxanon, tum pevatə merdon ğəşş kardışone sırəku. Səyd bəsə dəşe ki, bə sıxani tələ eğandəşone əv, bə məsxərə noəşone. Ətrofədə bıə siğədə, anguliyədə-çiç hestbe pegətışe, sənışte dumo Oğoli. Xəyli tu-lənət kardışe bəy.
Həmon ruji şangovəsəy xəbə beşi ki, bəs Oğol aspo egıniyə, lıngış arşiyə. ıştənən həmoə vırədə.
Bəle, çəmə səyd jığo səyde. Bəçəy ğəlbi gıne əbıni. Bəçəy cəddi ğıbon! Çəy şinə sohbəton esətən çəmə məclison, mərəkon zinətin...

ŞOXƏSO KARDE ƏZıNİM
İ ruj çəmə diy məlon gıləyni bə gıləy benımoji votedə:
 — Çımı balə, boy bə həxı ro, ıştə Xıdo ha ruj bə yod dənə, nımoj bıvot, rujə bıgət. Həni sinən, şukur bə Xıdo, bə penco rəsə.
Benımoji de zənni diyə kardışe bə məlo çəşon. Deştə lıngon zəmini peskande-peskande votışe:
 — Məlo, ım sıxanon bəmı boçi votedəş? Bəgəm az əğılim? Az harçi bəsə dəşedəm, əncəx de zəmini şoxəso karde əzınim, bıbaxş mıni.
Bı jələvoni məlo çiç bıvotı, tu kardışe bə zəmini, dəro gıniye — şe bəştə ro.

OÇEN XOROŞO...
Rəhmətşə Səfərəli mamu çayə hiədə hıvosrəbe. İ ruj əv ıştə dəgesi, dərgəzi, təvə pegətedə, şedə bə çayə hi bo parçin karde. Parçini çok bəsə vardedə. Bı vaxti i dastə urusə sərboz davardedə de roy. Sərbozon bə Səfərəli mamu rəseədə, mandedən, de məraği təmşo kardedən bəçəy parçin karde. Dəro gıneədə sərbozon votedən bə Səfərəli mamu:
 — Oçen xoroşo, oçen, oçen!
Səfərəli mamu ım sıxanon bə sə dəşedəni, bərk tarsedə. Rəyrə omedə, vang kardedə ıştə yolə zoə:
- İman, İman, zə, balə, hələ bəmı guş bıdə, ğır bıəm həni, maştə tovə esə çayə hiyədə parçin kardedəm, urusə sərbozonən oməyn bəmı votedən ki, əy oçın. Oxo, ım çe koye, balə?
İman əhvoloti dırıst umutedə. Çəyo votedə bəştə pıə:
- Lələ, mətars, ıştı kardə parçin bə sərbozon vey xoş omə. Əvon tarif kardəşone tı. Norohət məbi, bışi ıştə koy bıkə.
hakanə ım əhvolot bə Səfərəli mamu yod dəşeədə zevılə sırəy kardedəbe: "oçen" oçın niyebən ha, ve çokebən!

KƏBLƏ ƏĞƏVERDİ "CUM ELƏDİ BEHİŞTƏ"
Dəvardə əsri çılminə soron bedən — vəşyənə soron. Kədə bo rəhmətşə Əğəverdi bobo sor doydənbən. Doə xorəkon anə ruyənin bedən ki, məlo ıştəni ogəte zınedəni votedə:
 — Xıdo ıştı mardon rəhmət bıkə, Tarverdi, deştı ım doə ehsaniyən Kəblə Əğəverdi "cum elədi behiştə."

BURTİ ĞıBON KıŞTƏŞE
ÇƏMƏ diyədə gıləy merd bedə. Lap bəsə hırdə koysən rık karde səbəbo duston bəy doəşonbe "Burti" ləğəb. ım bərk gınedə bə odəmi kefi. Bəştə duston votedə ki, boşmə gıləy ğıbon kıştedəm, əncəx çımı səpe pegətən ım nomi həmron rozi bedən. Həmon merdən ğıbon kıştedə. Ğıbonə gujdi bə kəon pay-baxş kardedə. Cəmat xəbə səydə:
 — Balə, ki kıştə ım ğıbon, boçi kıştəşe?
Həmron sıre-sıre votedən:
 — Burti kıştəşe, Burti. Burti ğıbon kıştəşe ki, çımi bəçəton hiçki əy Burti vang nıkə.
Demiyən ləğəb Burti həmişəynə mandedə çə odəmi səpe...

ZİJADƏN ODƏM BƏBE...
Bə Nusrətə mamu şikat kardedən ki, bəs ıştı nəvə Ziyad yolə zoə bıə, əncəx ıştəni bardedə lap bənə əğıli.
Nusrətə mamu şedə bə fik. Çandibəçandon votedə:
- ımi yolə dard məkən boştə. Ziyadən odəm bəbe, əncəx tikəjy di odəm bəbe...

"ELƏSİNƏ BAXMA, DıLƏSİ YAXÇİDU"
Çəmə rəhmətşə nənə Məhbubə tırki çok nəzıni. Yolon votəynə, du-təlbisə sıxan əkəj. İ ruj gıləy tırkə mehmon omedə çəmə kəj. Məhbubə nənə kədə hardəynə çiy çanə bedə, həmməy dəvoştedə bə surfə, hələm i yolə ğab vizən noydə surfə miyonədə.
Tikəy bəpeştə nənə omedə, vindedə ki, mehmoni dast jəşni bə vizi. ım bə nənə kefi gınedə. Yaşməği jiyo votedə bə mehmoni:
 — Azizə mehmon, boçi naharde çı vizo? "Eləsinə baxma, dıləsi yaxçidu"...

ıM SıXANİ-ÇİY Nİ Kİ...
kəlxozəti burə-burə vaxton bedə. Bə gitşə odəmon gıləyni — Mebə i ruj anə ko kardedə, ıştənən dasto egınedə, kəlonən. Merd həni vindedə ki, kəlon nimkışt bıən, əvoni vadoydə bə Diyəse. ıştən omedə bə kə.
Diyəse bəvədə həm vey yolə sebe, həmən bəçəy nığılə vıron bolo doy nəbi. Ko jıgo egınedə ki, Mebə vadoə kəlon şedən təsedən Diyəse gılmonədə.
Xəbə rəsedə bə kəlxozi sədri. Tı çiç votedəş, bəvədə jıgo ittifoğ gıniye bo kəlxozi yolə bədbəxtəti hisob əbi! Bə devrədə bəsə nimə kilo cırisə odəm əgətin.
Kəlon marde bə çiki po, bə kon hisob bınıvıştım? Sədr vang kardedə Mebə ıştə paliyo. Sə-sıxan, tu-lənəti bəpeştə xəbə səydə Mebəku:
 — Boçı vadoy ə kəlon bə se?
Mebə (Xıdo bəy ğəni-ğəni rəhmət bıkə!) həm kosibbe həmən fəğır. Sıxan kardeədə hejo mijə əkuy. ıştənən sıxani ekıre-ekıre əkəy.
Mebə xəyli təmşo kardedə bə sədri, bəçəy dast-po oşande-oşande sıxan karde. Oxoy bə cigə omedə, gədə-gədə votedə:
 — Bəştı sə çəvom, kəl bə ov dəbəşeyəni, bə se ebəgıneyəni, ım sıxani-çiy ni ki?

SıPƏ DE TOŞİ VANG KARDEDƏM
İonə kıtə kardedəbin bo rujnomə "Tolışi sədo". Bə Mebə Уədə rast gınim, gezı-mezı havatedəbe. Votem:
 — Mebə mamu, bə çəmə gəzeti koməg karde bəzıneş, ya ne? Gəzeti vəzyət vey gone!
Mebə mamu zevılə sırə kardışe, votışe:
 — Bəmıku pul koncoy? Az sıpə de toşi vang kardedəm...

SƏYD, SƏLOMUN ƏLEYKUM
Navko bə Dəlokobə məktəb omedə Dəxıl nomədə gıləy miəllim. Çiçiku bedə diy cəmati xoş omeydəşni çəy. ıştə arədə sıxan noydən ki, ım miəllimi bekən diyo. Əve ki, bə Dəxıl miəllimi ki pegınedəbe, bəy əvoti:
 — Səyd, səlomun əleykum.
Dəxıl miəllimən bəy səyd votəkəson əvoti:
 — Az səyd nim, hiç dədə-bobomən de səydon umjən bıəni.
Əncəx bı cəvobi odəmon əhmiyət nədəyn, kəynə Dəxıli əvindin: "səyd, səlomun əleykum, səyd, səlomun əleykum" əvotin. 
İ ruj roysə diy sipiriş — Rişinə məlo rast gınedə bə Dəxıl miəllimi. De dıglə dasti dəy dast gətedə, çəyo votedə:
- Səyd, səlomun əleykum.
Dəxıl miəllim cındo bedə. Çəğın bə i sə omedə bə maarif şobə, ərızə doydə, ıştə koy vırəy dəgış kardedə bə Ruyəkəno əsos məktəb.

"LƏLƏ, ıŞTƏNİ BƏRK BıGƏT..."
Rəhmətşə feldşer Əlişan "Moskviç" dəbədə bıə vaxtonədə gıləy maşin səydə. Umutedə gədə-gədə roməvonəti — maşini rome çəmi. Əncəx hələ xom bedə.
İ ruj ıştə pıə Rəhmətşə məlo Huseynəli pegətedə bə maşin, beşedə bə Masali ro. Roy nimədə Əlişan bə bəhsəbəhs beşedə de gıləy gədə maşini. Həmonə vaxt de bərkə vangi votedə bəştə lələ:
 — Lələ, ıştəni bərk bıgət, bə "obgon" beşedəm.

"MAŞALLAH BıVOT..."
Məlo Huseynəli həm vey səvodinə məlo, həmən vey çokə koxıvandbe. Əy deştə əğlon ıştə ə gədə soşon təmom-kəmol pegordoniyəşonbe bə siyo xok. Gıləy sori əvəsorədə məlo rekord miğdorədə xıyo perosniyəşbe ıştə soədə. Xıyo kəy vədə tilambobe. Çəy əğlon gıləyni ogəte zınəşnıbe ıştən, votəşbe:
 — Əxxo, bə xıyoə bandi diyəkə ha!
ım sıxanon məlo məsedə. De fəxr umjənə bə əğıli jıgo nəsyət doydə:
 — Jəgo məvot, çımı balə, bə çəş bomemon, "Maşallah" bıvot bə çəmə xıyo.
Kali odəmon bı sıxanon co-co mənoən bıdon, "Maşallah bıvot" gəvono enıgıniye...

İGLƏ-İ POƏ
Rəhmətşə Əziməli vey rə kəxıvand, jenxıvand bıəbe. Ruji vang kardəşonbe əv bə voyenkomat, xəbə səşonbe çəyku:
- ıştı çan gılə əğıl heste?
Əziməli gədə-gədə cəvob doəşbe:
- İglə-i poə.
 — Çiçe iglə-i poə məno? — vey təəccub kardəşonbe bı cəvobi voyenkomatədə.
- İglə-i poə məno əve ki, hestıme iglə əğıl, iglən, inşallah, dı-se mangi bəçəton bome bə dınyo.
Voyenkom xəyli sırəbe. Sərəncom doəşbe ki, Əziməli ozod bıkən sərbozətiku...

GƏMİ HlL BıƏ
Əziməli mamu (Xıdo puri-nur bıkə çəy ğəbi) bərk dustbe de Xanəli miəllimi. Əvon ico əşin bə har vırə, ico ənəvin. Bəyəndıən bə vəc əvoyn vey koonədə.
93-nə sorədə Tolışədə məlumə hodison bəçəton gıniye çəvon arə. Xanəli miəllim həmonə hodison de məraği çəş əkəy, Əziməli isə çın ğeyli-ğaliku i kilometr diyəro ənəvi.
Vaxt dəvarde, cəmati vindışe ki, həni Əziməli diyəro nəvedə Xanəliku, coylinə nəvedə. Xəbə səşone çəyku bo məraği xoto:
 — Ha Əziməliya, tı boçi həni diyəro nəvedəş ıştə şinə dustiku? Oxo, şımə bəyəndı con əvotişon, con əməsişon.
Əziməli gədə-gədə votedə bə kəbə səkəson:
 — Şımə xəbə ni, hıl bıə çe Xanəli gəmi.
 — Zə, çı gəmi, çı hıl?
 — Vindənişon ım hır-hıri?! Şımə zınedənişon, az zınedəm, çiç bəbe çimi oxoy. Vey kəsi gəmi hıl bıə. Bə hıl bıə gəmi kom axmağ pebənışte? Bıdə hələ tikəy dəvardı. Az mandəm, Xanəli mandə...

ASTƏ ÇİKİ VƏDƏ BƏNON?
Rəhmətşəon kitobxonəvon Əziməli, hucət, İmomverdi, iyən Xanəli miəllim deyəndı bərk dustbin. Çıvon dılədə İmomverdi həmməysə həm sinin, həmən vey bərkbe. ım duston həmə hardı-həş doəşonbe bəyəndı, əmmo İmomverdi miəllimi bə dast doəşnıbe ıştə yəxə.
İ ruj jıgo bedə ki, həmron İmomverdi miəllimi gırd gətedən rəyoni mərkəzədə, çəyku səydən - hardedən gıləy sipiyə moy-ziyadi hardı-həşi. Əncəx Əziməli iştirok kardedəni bı hardı-həşədə. Həmron ıştə arədə votedən ki, Əziməli hiç cur bovə əkəni bə İmomverdi miəllimi doə hardı-həşi. Bəs çiç bıkəmon? İmomverdi miəllim məslohat doydə ki, boy pəgətəmon çe moy hestışe çanədə astə, nişo bıdəmon bə Əziməli, bıdə əvən bovə bıkə bı hardı-həşi.
Jəgoən kardedən. Rəhmətşə hucət miəllim bə gıləy koğəzi pepuştedə surfədə bıə moyə aston, sıre-sıre omeydən bə məktəb.
Bə Xıdo koy diyəkə, bəvədə Əziməli məktəbədə bedə. Hucət miəllim astə iyən teğon pepuştə koğəzi noydə çe Əziməli vədə, sıre-sıre votedə:
 — Əziməli, əmə hardımone. De kefi dəvarde İmomverdi miəllimi doə hardı-həş. Bovə kardedəniş, biyə, ımən çəmə hardə moy aston, tijon.
Sırəçəkkənə, hay-ku, fılon. Əziməli tikəy pərt bedə. ım hərəkəti məslohat zınə İmomverdi "dıminə çulə arıştedə", votedə:
 — Zə, hucət miəllim, ayb ni? Astə-fıloni çiçi vədə bənon?
ım sıxanon Əziməli lap təbo bekardedən. Gardedə merdi kələg. Çangbəyəxə, dave, dımcon beşedə bə ərş. Xanəli miəllim dəşedə bə arə. De zuy aşiş kardedən Əziməli. Çı məsələ məğzi boəy gəp jəydən, bəsə dənoydən.
Həlbəttə, ın əhvolol peşo pegardedə bə gıləy sırəhuyə, əncəx çə rujiku bə gəvon mande "astə çiçi vədə bənon" kəlom...

LEYNƏ
70-nə sorədə hukməti mıddəti ğədəğən kardışe bə cəmati maftuliku, armaturiku besənəd oko doy. Bı barədə çıkiku məlumot ədəyn, ə odəmi ko eəgıni bə məhkəmə. Cəmat bo xıyo, pamədori kaşteyro məcbur əbi leynəo, çe doon dırozə vezono istifodə bıkə, çodo bıjənı.
Hejo həmonə vaxtonədə ğaz okırnişone bə Ğızlovo. Dıroz kardışone ğazi lulə bı kuçə-bə kuçə. Kali kərə diy i məhəllə ğazə torbə okırneədə egınedəbe bə nav, ə gılə məhəllə isə xəyli bə dumo mandedəbe. Məsələn, Eynəliobə məhəllə rə okorniyəşbe ğaz, Dəlokobə tərəf esə boy, hələ bə çəşbe ğazi roy.
Eynəliobədə Əziməli mamu səşbe boştə zoə ıştə jeznə piyəmerdə Ğəmbərə mamu kinə, əncəx hələ vardəşnıbe bə kə vəyu.
İ ruj dukonəvədə ğazi okırniye sohbət şeədə, ıştə sesə zərfətiku nımandə Əziməli bərkədə votedə:
 — Bo dəlokobəvıjon ğaz okırniye şe bo huşi zizə karde. ıştənən bəvon ğazi de leynə obəkırnen.
ım sıxanon rosnedən bə Ğəmbərə mamu. Sıxan merdi fər gətedə, votedə:
 — Əziməli, tı bıbi Əziməli, az bıbum Ğəmbər, əgər bətı dome kinə.
Həğiğətən, Ğəmbərə mamu ıştə nışoninə kinə bə pəvəndi kəy ovoştıneyro hiç dastpoçə beydəni. Penc mang, da mang, i sor Əziməli şeydə-omeydə çe Ğəmbərə mamu paliyo, bəs kinə bıdə, bıbəm, merd har səfə de gıləy vonə rədd kardedə əy. Odəm mandedəni bə mınnət vığandedə, hiçi koməg kardedəni bəy.
Oxoyeədə Əziməli diy yolə sipirişon gırdə kardedə bə i vırə, şeydə bə Ğəmbərə mamu huzur.
 — Ğələtım kardə, bıbaxş mıni, — votedə.
Bə leynə məsələro uzr piyedəşe çəyku. De curi Ğəmbəra mamu dıli evardedə, icozə səydə bo vəyə karde, vəyu barde...

"İMOMVERDİ, ıŞTı ÇİÇı BƏ KAME?!"
İmomverdi navkonəni miəllimbe. Həm direktor, həmən miəlliməti kardedəbe Dəlokobədə.
İ ruj pegətedə dı-se cıvoni, deştə maşini şedə bə Ağsu bo xıyo həvate. Xıdo kardə koye, roədə maşinış pegardedə, bərk şırtulə bedə. Odəmon dast-lıng bə xun dəşedə. Əncəx səlomətəti bedə, mardəkəs bedəni.
Ğəzo gıniiye bəçəton İmomverdi miəllim de yolə əzobi beşedə maşino, mandedə tikəy diyəro, diyə kardedə bə vılo bıə maşini, bə xəndəx rubıə xıyon, bə zıkbəco eginıə odəmon, ekudə giti kaftorə bəştə səy, votedə:
 — ıştı kə bıgını, İmomverdi! Tı çiç kardedəş bı Ağsu kəfşənədə? Çiçı ıştı rəsedəni?! Tı miəllim, ıştı zoə miəllim, vəyu miəllim, ə gılə zoən doxtur. Bıvot, oxo çiçı bə kame? Bımard esə iyo! ımən kame botı!

ASPİ XıVAND MARDƏ
Ruji çı rujon Əzizəli mamu ro egınedə bə şəhr. Xəyli nəvedə, sıst bedə. Omedə nıştedə gıləy çayxonədə. İskani çay peşomedə. Çəş kardedə, guş eğandedə, vindedə çayəvon həni çay vardedəni boəy. Bino kardedə iskani bə nalbəki ekuye: "Ciring, ciring". Çayəvon vindedə ımi, votedə bəştə şogirdi:
 — Zə, vindedəniş, asp vılo kardedə hori?
Əzizəli mamu ım sıxanon məsedə, votedə:
 — Bəbolə aspi çı gıno, xıvandış mardə, xıvand...

"İSABALƏ, Tı YOLİŞ BƏSƏ Mı"
Əzizəli mamu əbişe 70-80 sin. Əmmo məclisədə sohbət kardeədə əvindiş ki, hələ penco sinış təmom nıbə hovə zoəş İsabalə rəyrə bırnedə çəy sıxani, du-rost votedə ıştə zınəyon. İ kərə, dı kərə, oxoy gıləy yolə məclisədə Əzizəli mamu dəvardə rujonku gəp jəyədə, ikərədə ıştə sıxani obırnedə, ovardedə bə İsabalə:
- Ha, İsabalə, tı oxo yoliş bəsə mı, bıvot ə fılon əhvolot jıgo be, ya ne?

"MƏNSİMİ ÇOGLƏ ZOƏŞ MARDƏ..."
Kanə vaxton bedən. Heybulla (Həbibullah) deştə jeni şedən bə dasthor bo gandım hore. Jenış tikəy nəxoş beydə. Gandımi hore bəçəton jen votedə:
 — Fərəci zoə, zum vışkedəni, bəşt dasthori pegət bınə çəy vırədə.
Dasthor horə vırə soy ləmə jintonədəybən. Dasthori pegəteədə, guya əy təmiz kardero ekuyədə, Heybulla sə "traxk" gınedə bə şalmoni sıvi.
Heybulla əslədən kəçəlbe. Bəştə sa gıləy araxçin ənəy, çəy miyonışən hejo oj əbi. Jəgo ki səş gınedə bə şalmoni sıvi, Heybulla i kərə "vay!" votedə, gətedə ıştə səy. Vindedə ki, xun parzedə çəy səo.
Jen xəbə səydə:
- Çiç be, merd?
Heybulla votedə:
- Hiçi, ikərədə mardin Mənsımi çoglə zoə, bəyo "vay-vay" kardedəm. (Mənsım çəy jeni pıə nombe)...

"BıNıVıŞTƏN BƏÇıMı PO"
41-45-nə mıhoribə bənav Ğodmonədə Gulimi nomədə gıləy sədr bedə. Çoknə bedə, kəlxozi se-çoglə kəl ozo gətedə, mardedə. Gulimi bəsə ımisə həbs kardedən.
Benəvo egətədən bə turmə. Turmədə beədə Gulim məsedə ki, peşo dıglə kələn mardən fermədə. Gulim jıgo gıləy xəbə vığandedə bo tojə sədri:
 — Ha tojə sədr, boştə yolə dard məkə ə dıglə kəli marde, həni mınışon gətəəni, turmədəm, ə dıglə kəliyən bınıvışt bə çımı po...

"TİKƏY RO ŞEDƏM"
Rəhmətşə Vahab miəllim Bırədigo roy səpe rast omedə bə Əğəhuseyn miəllimi. Kef-əhvoli xəbə səy bəpeştə Vahab miəllim votedə:
 — Xəy bıbu, Əğəhuseyn, bə kovrə şedəş?
Əğəhuseyn votedə:
- Hiç vırə, jıgo tikəy ro şedəme...
Çı sohbəti bəpeştə həmron co bedən yəndıku. Vahab miəllim omedə bə Lankoni vağzal. Əyo jıgo-jəgo şeədə vindedə ki, Əğəhuseyn iyoy ki? Nez omedə bəy, iyən çiyo-çəyo sohbət kardedən. Vahab miəllim iyən xəbə səydə:
 — Əğəhuseyn, xəy bıbu, ıştı ro bə kovrəy?
Əğəhuseyn miəllim votedə:
- Hico, tikəy ro şedəme...
Çı cəvobi bəpeştə Vahab miəllim həni bə nığıli şedəni. Əğəhuseyniku co bedə.
Məvotbən Vahab miəllim ıştən bə Tiflis şedəybən. De çətiniyən bıbu, əv omedə beşedə bə Tiflıs. Şəhri nəveədə ğəflətən Əğəhuseyn miəllim iyən beşedə bəçəy və. Vahab vey şo bedə. Bərk dəçıkedə bə Əğəhuseyni. Xəyli nəvedən şəhrədə. Yəndıku co be məğom rəseədə Vahab miəllim de soyə dıli iyən xəbə səydə:
 — Əğəhuseyn, çıyo bə kə obəgardeş, ya ijən hələ ığınəy bənəveş?
Əğəhuseyn miəllim votedə:
 — Norohat məbi, tı bışi. Az hələ jıgo lıskəy ro bəşem.
Vahab miəllim çı cəvobiku bərk norohat bedə, əncəx bebuli kardedəni. Çəyo bə isə pəredə bə kanə Leningrad. Xəyli mol səydə, ğızılə (telıə) dukonon nəvedə. Bə kuçə beşeədə vindedə, zə, Əğəhuseyn miəllim kuçədə əfhaye şedə. Vang kardedə:
 — Əğəhuseyn! Əğəhuseyn! Zə, tı bə kovrə şedəş? Zə, tı iyo çiç kardedəş?
Əğəhuseyn miəllim sıredə:
 — Vahab, tikəy ro şedəme...
ım sıxanon ijən məseədə Vahab miəllim həni ogəte zınedəni ıştəni:
- ıştı kə vılo nıbu, Əğəhuseyn, rəsəmon dınyo bə oxonə səy, tı hejo votedəş, tikəy ro şedəm, tikəy ro şedəm. Sə nıbe ıştı tikəy ro şe? Çıyo jəgo həni dıyoye, çiçe esətən bə dıyo şe piyedə?
Dıglə həmro, dıglə tolış bə ğəribə viloyətədə bino kardedən bo sıre. Bısır-məsır, bısır-məsır. Çəyo umjən gınedən bə iyəndı, ogardedən bəştə vətən...

A, Tı ŞİŞ? AZ ESƏ OMEDƏBİM Kİ..
Dəlokə Fərmon omedə xəyli dardı-dıl kardedə deştə dusti Şiəllə (Şirəli lələ). Dəlokə Fərmon oxoyədə votedə:
- İmon həmməy hiçi. Gıləy çiy az ebarde zınedənim. Maştə əştedəm, nımoj votedəm, bə jeniyən votedəm bəşt, tikəy nəfo hozo bıkə bomı. Bəmı votedə:
 — Bə çəş, bıdə həyvonon dəvonım, omedəm.
Nımoji sə kardedəm, çəş kardedəm, guş eğandedəm,, vindedəm jen ni. Oxoyədə məcbur bedəm tikəy nun pegətedəm noydəm bə tumə, i cılmən bəştə gəv dənoydəm, beşedəm kəo. Kuçədə çiç bıvindom çoke? Vindedəm ki, jen mandə de jenon bə sıxane. Jen votedə mıni vindeədə:
 — A, tı şiş? Az esə omedəbım ki..
Zə, az çiç bıkəm de jıgo jeni?

MƏLO ĞƏNİ BƏ RUKU ŞEƏDƏ
Çe məlo Ğəni hestışbe xəyləki pəs ijən bız. İ ruj əvoni kəfşənədə ça doədə nımoji vaxt omedə rəsedə. De ruy ovi dastnımoj gətedə, mandedə bə nımoj. Bızon, pəsonən ətrofədə nəvedənbən. Məlo Ğəni bə ruku şeədə ıştobən gıləy bız bəy diyə kardedəybən. Ə bız jıgo zınedə ki, məlo dəy bə kəllə mandedə. Omedə i kəllə jəydə bə ruku şə məlo. Məlo pelxartedə, ağılış beşedə səo.
ımi vindedə gıləy diyəroədə bıə odəm, rəyrə omedə, melo peroxnedə bızi dasto, bardedə çəvon kəy.
Çə rujnəku məlo Ğəni kəfşənədə nımoj vote tərg kardedə.

BOƏN MıNİ OBıRNƏN
Çəmə hamsiyə di Kulətoni odəmon bando omən, bandıjin. Hardı-həşədə bəvon rəsəkəs kam bəbe.
İ ruj rəhmətşə Vohid boştə zoə vəyə kardedəybən. Ğıləy dı sa kiloynə kələ jəydə bə zəmin, obırnedə. Əv jıgo fik kardedə ki, ım gujd sa faiz bərəse bə vəyə, hələ ziyodən bəmande.
Vəyə nimədə bə Vohidi xəbə doydən:
- Bəs jıgo şedə, gujd ərəsni, rə çorə bıkə.
Vohid kumədə dabastə bıə gevə çəsboni bekardedə bə kəno, obırnedə, ancedə, doydə bə vəyə.
Ləzi bədigə iyən xəbə vardedən bo Vohidi:
 — Gujdon şin, rəyrə gujd pəydokə, di bılıvoş, beabru bəbeş.
Nənəmardə Vohid əlbəsaat gıləy yolə ğoç peydo kardedə, əyən jəydə bə zəmin, obırnedə, ancedə, doydə bə vəyə. Çəyo şedə nıştedə vəyə çodoədə.
Şəvi i aləmədə əy iyən vang kardedən bə kəno, jəgo ki, gəvonədə i kərən gujd sıxanon məseədə, ogardedə dıroz bedə vəyəxonə miyonədə, votedə:
- Ha Kulətonıjonha, həni az ogınim boşmə həyvon kışteku, gujd pateku, biyən ım çəxu, ımən şımə, boən obırnən mıni, anc-anc bıkən, bıpatən bəhən!..

HƏNİ BlŞİ ROHAT BıHıT
Çe Rəhmətulla hestışbe gıləy çokə zandəgo. Əy ve pıdəşbe çe zandəgo xoto. Həyvon zıvon zınedəbe lap bənə odəmi.
Zımıstonə rujon gıləyədə ə zandəgo bərk noxəş gınedə. Merd çı əloc kardedə, dəvo-damon doydə, zandəgo rujbəruj bə dumo şedə. Rəhmətulla çand şəv hanı-hıtiku mandedə, zandəgo mardedə. Merd xəyli bekef bedə.
Bədbəxtətiku tikəy davardedə, esənə poynə ozo gətedə. Rəhmətulla deştə jeni behan-hıt bə ruj-bə şəv çe poynə tonoku lıvedənin. Bənə sovə əğıli əy moledən, aziz gətedən, iyən foydəş bedəni. Şəvi i aləmədə poynə egınedə mardedə.
Rəhmətulla beşedə kuməo bə daşt. ıştə dimi gətedə bə ğıbilə, daston dıroz kardedə bə osmon, sute-sute votedə:
 — Ha Xıdo, tı çand şəvbe — norohatbiş bo çımı həyvononro, şedənıbe hanı-hıt bəştı çəş. Həni bışi rohat bıhıt, həyvonon dıynənən mardin...

GOY ZANDƏŞE SİPƏKUTİLƏ?
Çəmə diy Ğızlovo Kırçobə məhəllə odəmon nəsıl-bə-nəsıl vey zərfətbıkə bıən. Xısusən zımıstoni dırozə şəvon bə iyəndı kəy vey əşin, şəvnışt əkəyn, miyonədə ənəyn gəvçərəz, zu ədəyn bə sohbəti, zərfəti, dədə-bobo sıxanon.
İ şəv Yəğob de Kəblə İsmoyli bə şəvnışt şedən bə hamsiyə. Roysə Yəğob votedə bə Kəblə İsmoyli:
 — ımru-maşki çe Yədullamon go bəzande. Boy dəy jıgo gıləy hənək bıkəmon. Çəmə kuçə xandəxədə heste gıləy mardə sıpə cəmdək, əy bıbəmon şodəmon çe Yədulla zandago dumotonədə. Toykiyə şəve, bıdə Yədulla jıgo bızını ki, çəy go zandə. 
Kəblə İsmoyl ım fikri bəgəm kardedə, dıkəsi mardə sıpəkutilə bardedən kumə dılədə şodoydən çe Yədulla ovsənə goy dumotonədə.
Yədulla xəbə bedəşni çı koyku. Həmonə şəvi əvən omedə hamsiyədə de Kəblə İsmoyli, de Yəğobi i vırədə nıştedə, ım sohbət, ə sohbət, şəv nimə bedə. Çəjo har kəs əştedə şedə bəştə kə.
Yədullan omedə bə kə. Bəsə epo (əyvon, pol) penıtatə ıştən bəştə votedə:
 — Bışim diyə bıkəm bə goy, hələ bunum vəzyətış çoknəje.
Şedə, hejo okardedə kumə bəy, vindedə, vay, go zandə, baləşən şodoə bə kumə bəy gəv. Rəyrə balə okırnedə bə goy və bo lışte, çəsboni jeniyən de barzə vangi sədo kardedə:
- İslami kinə, İslami kinə, bə kumə rə boy, gomon zandə.
İslami kinə, yəni Səyad rəyrə omedə bə kumə. Merd de rıki votedə bəy:
- İjo tı olaxti — kədə bıhıti, goən ıştə balə tələf bıkə?! Rə bılıv, pukə bə poynə bukə, rə bi, pukə bə poynə bukə!
Rəhmətşə Səyadən çəşonədə gədəy mayıfbe. Çanə pu kardedə bə "poynə" bukə, "poynə" lıvedəni. Yədulla bə toykiyədə hıkm kardedə:
- Eduş goy pıştoni, ekə bə balə xırtə, ğasbu bə hərəkət oməy.
Benəvoə jen dast-poçə bedə, goy şıto duşedə bə gıləy şişə, ekardedə bə "balə" gəvəcəngon. Çımiyən foydəş beydəni. Yədulla vindedə ki, ne, balə beşedə dasto. Jeni bə i tərəf doydə, balə pegətedə bəştə və, vardedə bə kə. Kədə lampə ruşnədə bə balə diyə kardeədə vindedə ki, vay, ım balə çe goy balə niyebən ki, gıləy mardə sıpəkutiləybən. İ kaftorə jəydə bəştə sə, votedə:
- Çəşonı ku bıbu, Yədulla, sıpəkutilə co karde nızınəy çe zandəgo baləku?!
Bə toykiyə şəvədə nımojəvoj Yədulla doşe noy kiyəsə gıləy yolə vedrə. Hələ de ovi lıvbəlıv purə vedrə fər-fəri tat nıbə, bino kardışe ıştəni bo şışte...

LENİNƏN SƏ BEKARDEDƏNİ
Səvxozi klubi dılədə ehaştəşonbe Lenini gıləy yolə şikil. ım şikil dırıst diyə kardedəbe bə direktori kəbineti. Şikilədə Lenini dıroz kardəşbe ıştə dast bə nav, çiçsə vote pidəşbe.
İ ruj Muxtar miəllim şedə dəşedə bə klub. Omedə mandedə Lenini şikili vədə, bəy xəyli təmşo kardedə. Çandibəçandon ıştə səy rost kardedə, bə ətrofi votedə:
 — Ha cəmata, zınedon Lenin çiç votedə? Lenin votedə ki, vallah, az perosniyəme ım sovet hukmət, az soxtəme, əncəx çe səvxoziku, çəy həx-hisobiku az sə benıkardıme...

XOK BƏŞTı SƏ, BERİYƏ
50-nə soron sıftədə rə-rə əbi Stalini tərəfdoron məhkəmə. Əve ki, diyonədən tadibəsə icloson vang əkəyn. İ ruj çe icloson gıləyni həxədə bə Muxtar miəllimi xəbə doyədə, əv bərkədə jəydə zikkə, votedə:
- Xok bəştı sə, Beriyə, boştı marde Mışkəmi Cəbi fərmon doydə, xok bəştı sə, Beriyə!..

DUOVİ HƏX-HİSOB
Rəhmətşə Nəhmətə mamu i sor yolə çılədə omedə rəhmətşə Yəğobə mamu kəy, bə şəvnışt. Rəhmətşəon dıynən həmonə şəvi xəyli nıştedən, çıyo-çəyo vey sohbət kardedən. Arədə Yəğobə mamu votedə:
- ımru hardıme i yolə ğab tojə duov. Zınedəş bəmı çanə ləzzətış doy?!
Şəviku xəyli davardedə. Nəhmətə mamu şedə bə kə. Bə jeni votedə:
- Bəşt bomı duov hozo bıkə, peşomım-bıhıtım.
Jen çanə votedəbu "zımıstone, ziyon baka", Nəhmətə mamu guş doydəni. İ yolə oxur duovi pekırnedə bə sə, peşomedə, səy noydə bo hıte.
Hejo dəyən bastə bedə merdi kə, gınedə bə kəzəl, egınedə bə lef-bolışnə. Vay, merd marde, vay, merd marde, vitedən dumo doxtori, vitedən dumo dəvo-darzəni.
Yəğobən məsedə Nəhməti noxəş gıniye, omedə çəy paliyo. Çoknə ki zınedə Nəhməti nəxoşəti səbəbi, sıre-sıre votedə:
 — Zə, Nəhmət, rəhmətşə zoə, Xıdo bət rəhm kardəşe, mardəniş. Zə, az hardəmbe duov kijə kəbobi səpe, həni bənə tı təylə luzisə ne ki?
Mılxəs, Yəğob xəyli sıredə, Nəhmətiyən sırvonedə. ım duovi həx-hisobən pevılo bedə bə di, çə rujnəku məşhuri-aləm bedə...

İSA KİNƏ, ÇİÇBE ıŞTı PıƏ NOM?
Si sor əbi Rəhmətulla səy bə i bolışnə noydəbe deştə jeni. İ ruj olxartəbe eposə (poli səpe), bərk bə fik şəbe. Jenən kə-bədə gardedəbe. Ğəflətən Rəhmətulla pedoydə ıştə səy, ikərədə xəbə səydə jeniku:
- İsa kinə, çiç be ıştı pıə nom?
Jen ım sıxanon məsedə, hut beydə, zevılə sırəy kardedə. Hejo sıre-sıreyən votedə:
- Kəxəlizi zoə, tı ıştən gəvədə mıni İsa kinə vang kardedəş. Çımı pıə nom İsa əbıni, bəs çiç bəbe?
Rəhmətulla ıştən bəştə mətəl mandedə. Çandibəçandon boştə omedə, votedə:
- Diyəkə ha, hiç bə çımı ağıl oməni...

KƏXƏLİZİ ZOƏ, TİKƏY ÇƏŞ BıKƏƏNİ
Xatunə mamjen şedə bə rəhmət. Hamsiyon dastko bedən de ğəb kande. Zımıstonə ruj beyro, zəminən nəm bedə. Ğəbi kandedən çəy rəhmətşə şuyə Ələsgəri ğəbi tono. Ğəb hozo beədə ikərədə çe Ələsgərə mamu ğəbi tərəfo dərıjiyedə. Dıminə kərə ğəbi təmiz kardedən, beşeədə, iyən ğəb hejo çə tərəfo omedə bəsə jeni ğəbi.
Əvəz miəllimən əyo beydə. Ğəb dıminə kərə vılo beədə ıştə dimi gətedə bə rəhmətşə Ələsgəri ğəbi tərəf votedə:
 — Ha Ələsgərə mamu, tı boçi oxo dast-poçə bedəş? Kəxəlizi zoə, tikəy çəş bıkəəni, esə Xatunə mamjen bomeyəni, səbr bıkə, səbr bıkə...

"GET, ŞORUNU GAYTAR"
Kəblə Vəkil cıvonətiyədə gıləy xaçinə zoəbe. Bəştə moə i ruj votedə ki, kəlxozədə boəy gıləy ko pəydo bıkə. Vəkili xanımə mo şedə ıştə nezə avlod brigadir Zəki paliyo. Xahiş kardedə:
- Bo Vəkili koyi pəydokə, bıdə əğıl avarə nınəvı.
Zəki mamu votedə:
 — Ve çok, maşkinəku bıdə bo bə çayəhi, govonəti bıkə.
Sıxani oxoyədə Zəki mamu asbardedə ki, kəxıvandi cırə luku pate pidəşe, Xanım se-ço kilo cır çəvon kəy bıvğandı. Xanımən "bə çəş" votedə.
Vəkil çəsəy gıləy dırozə ləvo pegətedə beşedə bə ro, bənə govoni bino kardedə bə çayəhi nəzorət karde.
Tikəy bədigə kəlxozi sədr Abuzərə mamu (Huseynov) beşedə iyo. Abuzər əslındə tırkbe. Roy bı sə-bə sə şə Vəkiliku hejo bə tırki xəbə səydə:
- Vəkil, burda neynirsən?
- Govonəti kardedəm, sədr, — Vəkil cəvob doydə.
- Kim səni təyin edib?
- Brigadir Zəki.
- Nə? Zəki? Get, şorunu gaytar. Aldadıb səni.
 — Çiç? Nənəş bə dast dənoə?
Vəkil bə i sə omedə Zəki mamu pəydo kardedə. Həx-hisobi gəp jəydə.
ım sıxanon tovə məse Zəki mamu dasti bə dasti jəydə, de rıki votedə:
 — Əxxoy, bəşmə çiç bıvotım, Ğızlovojon! Hələ kədə kəxıvandi bo luku pate cırış dəparzıniyəşni, əvışon çı rə xəbəşon doy bə sədri ha, əxxoj!

BıDıRıN Ə KıLON
Rəhmətşə Nəcəf bo kulə şəvi çok hozı bıəbe. Bo bıştə hozı karde gandım, kuyə donə, məkə, həşigardışi donə, tumə donə, noxut, sınci, kınci... Həni çiç, həni çiçon, hıriyəşbe həmə. Sıə sef, sıə moğnə, viz, fındıx, şobəlud... Har çiy kədə hestbe.
Şəv damedə, 7 sutə kuli səpe ıştəni şodoy bəpeştə petate bə pe. Surfə obəbe. İdi rangrisinə neməton surfəsə dəvoştə bıəbin.
Piyəşe bınıştı surfə kəno, kəybəku sədo oməy. Əğılon beşin bə daşt. Kılo şodoə bıəbe. Dı-se gılə kılo. Kılon de idə baxşə pur kardə bin, dəvoniyə bin.
Çandi danıvarde, se-çoglə kılo iyən şodoə bin. İyən ın kılon dəro kardə bin. Hiç se dəğığə danıvarde, ço-penc gılə kılo iyən şodoə bin bəsə eposə. Nəcəfə mamu həni səbrış nıkarde, jəşe zikkə:
- Həni hiçi eməkə bə kılon! Bıdırın ə kılon, bıdırın, bıdırın!
Məvotbən əğılon de Nəcəf mamu zərfət kardedənbən. Çəy sıxanon maştənəy pevılo bedən bə diy. Cəmat votedə-sıredə. Çə rujiku rəhmətşə Nəcəfi "Bıdırın" vang kardedən. Hətto çə dəcələ əğılon gıleyni Urusiyəto bə di gıləy məktub vığandedə, çəy səpe nıvıştedə: "Bərəse bə 'Bıdırın'i"

SƏLOMƏT ONƏGARDİŞ"
Rəhmətşə məlo Zəki bə Bolədi bə huzr məclisi vang kardedən. Məloən şedə, əncəx gəflətən iyo noxəş gınedə, ogardedə bə kə. Dı-se ruji bəçəton məlo çok bedə, beşedə bə diy dukonəvə. Bəy votedən ki, ıştı noxəşəti çəş gıneku bıə. Bə Bolədi dəro gıneədə dəllokə Şirvani ıştı həxədə vız-vızış kardə. Məlo dəllokə dukonədə sə-dimi bə ğaydə dənoədə xəbə səydə:
- Şirvan, balə, rostebən, ıştı gəv bevəcebən, nəfəsı gonebən. ıştı çəşiku be, az dı-se ruj noxəş gınim.
Şirvan halibe çı məsələku. Əve votedə:
- Zəki lələ, bətışon çımıku nohəxədə şəytonətişon kardə. Bətı az səhe zınedəm ki, çe kuyə Əhmədi çəş gıniyə. Çumçıko həmon ruji tı bə Bolədi şeədə əvən roysəbe.
Hejo bı vaxti kuyə Əhməd dəşedə bə dəllokə dukon. Məlo Zəki əlbəsaat pesutedə Kuyə Əhmədi:
- Zə, kuyə sıpə, tınən mandiş, mandiş oxoyədə bəmı pepuşiyəyş? ım Şirvanən təsdığ kardedə ki, ıştı çəşi pesutəşbe mı, az bə lef-bolışnə gıniyəbım. Ayb ni botı, tı demı çıko?
Əhməd (əv həmən gədə məlo hisob bedəbe, kali kərə ıştə çəşon gırdə əkəy, əve bəy yolon kuyə Əhməd əvotin) ım sıxanon məseədə votedə:
- Zəki lələ, du votəşone bətı. Hejo bətı Şirvani çəş gıniyə, noxəş bıəş, çımı çəş gıniyəbəy, səlomət onəgardiş Bolədiyo!

"HƏLƏ PARİZıM KARDE"
Jenon əğıl zandeku sohbət eğandeədə Nəbi mamu jen rəhmətşə Mirvori əvoti:
 — Balə, balə, hələ parizım karde, donzə əğılım zande, parizım kardənəbəy, əğılon hesob bə vist gıləy ərəsi. Şukur bə Xıdo, şukur bə Xıdo!

XıDO İDORƏ
Rəhmətşə Səlom de diy arə gədə-gədə nəveədə rast gınedə bə brigadir Murtuzi. Murtuz dastədə lapətkə pevılo kardedəbe roysə ekardə bıə xırışi. Coylibe. De səbri ga ım çolə pur kardedəbe, ga ə çolə. Merd ak-ovi dılədəbe. Səlom nez omedə rəsedə bə Murtuzi. Səlom doydə, səlom səydə. Səlomə mamu bə Murtuzi roysə həvoy-kəlom ko karde istehzo mənoədə xəbə səydə:
- Murtuz, kom idorə doydə ıştı maaşi?
Murtuz lapətkə ogətedə, dahaştedə ji çonə. Dırıst diyə kardedə bə Səlomi çəşon, de barzə vangi votedə:
 — Çımı maaşi, Səlom, Xıdo idorə doydə, Xıdo idorə!

MƏŞƏ
1918-1920-nə soron — Musavati devr bedə. Ğızlovo kətto Sənğoli (Huseynguli) ıştə vəzifə bənə merdi bardedəbe. Çəy vaxtonədə həxi-nohəxiku co kardedənbən, i kopugən cəmatiku rışvə səydəninbən. Sənğoli votedə:
- Az rışvə səy əzınim deştə de dastnımoj gətə daston, bıstənom, ım daston mıni bəban bə cəhənnım.
Çe Sənğoli hestışbe gıləy Xılijə kotib, nomış Merzə Məmmədəli. Əv bənə veyəzınə odəmi ətrofədə məşhur bey. Bo Məmmədəli sərf kardedənıbe Sənğoli təmizə odəmbe.
Merzə Məmmədəli i ruj maştə-maştə gıləy yolə məşə vardedə noydə kətto mizi səpe. Sənğoli bə ko omeədə mizi səpe həmonə məşə vindeədə vey təcub kardedə:
- Merzə Məmmədəli, ım məşə çiçe?
Məmmədəli sıredə, votedə:
- Sənğoli boyli, tı votedəş az deştə daston rışvə səy əzınim, azən ım məşəm vardə ki, tı rışvə de məşə bıstəni, bə gıno enəgıni. Ğasbu əmənən gıləy xəymon vinde.
Sənğoli xəyli tel-teli sıredə. Məşə pegətedə şodoydə pencəo bə so...

"Ə ABUƏLİ MİƏLLİM MARDƏ"
70-nə soronədə rəyonədə miəllimon avgust konfransədə bərk tənğıd kardə bedə Bədəloni məktəbi miəllim Abuəli.
Arədə sori davardedə maarifi mudir iyən tikror kardedə-pehandedə həmonə tənğıdi. Seminə sori iyən avgusti konfransədə maarifi mudir sıftənə soron tənğıdi bino kardedə de bəloğəti hande. Təbii ki har səfə Abuəli miəllimi nomiyən kəşedə. Abuəli miəllim həni tov varde zınedəni, beicozə əştedə səpo, zali miyono jəydə zikkə:
 — Ha mudira, ıştı votə Abuəli miəllim mardəye, mardə! Həni dast bıkəş çəyku!

"ĞABAN"
Cəmiyəti jen Gulsabah hamsiyə daveədə votedə bə sipiriş Ğudrəti:
 — Tı ğabaniş.
Ğudrət həni cəvob doydəni bəy, gədə-gədə omedə bə məçiti və. Cəmati dılədə Ğudrət omedə çe məhəllə sipiriş Temıri tono. Çıyo-çəyo sohbət karde bəçəton Ğudrət xəbə səydə Temıriku:
- Temır, hələ bəmı bovot ha, ım "ğaban" sıxani məno çiçeya?
Temn cəvob doydə:
- Ğudrət, bə xugi "ğaban" votedən ki, sa gılə xugi navədə şedə. Çiçe bəgəm?
Ğudrət votedə:
- Şukur bə Xıdo, çəmə vəyu bə sa gılə xugi yol kardışe mı.
Cəmiyət kənoədə mandəbe, əncəx guşış bəvonbe. Məsəşe sohbət, vey xəcolətış kəşəy. Nımande, şe bə kə, xəyli sə-sıxan kardışe bəştə jeni. Əncəx çı foydə, "ğaban" egıniye bə gəvon...

"YOLDAŞ MİLİSİONER"
70-nə soronədə diyo bə Boku şeydənbən ninəkıleyə (pınhonə) məlumoton, məktubon. Rəyoni rəhbəron bı barədə vey norohat bedən: Ki nıvıştedə ım məktubon? Pəydo karde zınedənin. Şubhəynə odəmon gılə-gılə vang kardedən bə rəykom. Sabir miəllimən çəvon dılədə.
Sabir miəllim təbiətən vey parizkor, tikəyən tarsobe. Bə kotibi kəbinet dəşeədə Sabir miəllim vindedə ki, iyo rəyoni prokuror, milisi rəis iyən məhkəmə sədr nıştən. Kotib de rıki votedə bə miəllimi:
- Boçi nıvıştedəş ım anonimə məktubon? Rəyon beabru bıə.
Prokurorən bəçəy sıxanon ğıvvə doydə. Sabir miəllimi pəspəsə kardedən. Benəvo ıştəni lap gin kardedə, pəltək bedə. İglə ımi bə prokurori vote zınedə:
- Yoldaş milisioner, vallah, mənim bu işdən xəbərim yoxdur!
Kotib diyə kardedə bə prokurori, prokuror edyəseydə bə kotibi, səy oşandedən, çəyo votedən bəyəndı:
 — Ə odəm ki prokurori de milisioneri co karde zınedəni, əv çı siyosiyə məktub bənıvışte?"

"BıXİ"
Ruji Əziməli omedə bəştə ğəyni - Zərfətəkə Şammədi kəy bə şəvnışt. "Səlom-məleyk, xəş oməş, bınışt"i bəpeştə Samməd xəbə səydə:
 — Əziməli, boçi di-di omedəş çəmə kəy?
Əziməli votedə:
 — Az rujbəmiyon şımə kədə bedənim bəə!
Şamməd pekırnedə ıştə bəvon:
 — Girəm tı çəmə kəy rəyrə omeydəşbu, bıvot bıxi kon tərəfədəy?
Əziməli key-key diyə kardedə bə kəy divon. Bıxi bə çəş çiyedəni. Həmə divon de xolı-xolçə edoə bıən. Gırdəve nıştə Əziməli zınedənıbe çı cəvob bıdə.
Şamməd tikəyən nez omedə bə Əziməli. İkərədə gətedə Əziməli dıynən nıngon, rost kardedə bə həvo. Əziməli tir bəpeşto gınedə, i nıggə jəydə.
Məvotbən bıxi çəy nıştə vırəy dumontonoybən. Əziməli sə dəşedə bə bıxi. Şamməd çımi bəpeştə əştedə səpo, sıre-sıre votedə bə Əziməli:
- Həni ıştı yodo benibəşe çımı kəy bıxi vırə...

"BƏS XıDO NİŞE VıXODNOY?"
Səydoni diyovıj Mir Heydər əğə oməbe bə Ğızlovo. Nıştəbe ve hurmətinə əğə Mirəkbəri məclisədə, şəbe bə fik. Bə ogıniyə odəmi mandedəbe. Diyəroə ro oməbe, sıstbe.
Nımoji vaxt omedə rəsedə. Nımojəvonon həmməy əştedən səpo, mandedən bə nımoj. Mir Heydər əğə lıvedəni ıştə vırəo. ım hərəkət vitedəni çe Mirəkbər əğə nəzəku:
 — Mir Heydər əğə, əştedəniş bo nımoj vote? Ğavər "tərgi-səlah" bıəş?
Mir Heydər əğə di damə bedə:
- Ha, Mirəkbər əğə, 40-45 sore ki, rujədə 5 kərə nımoj votedəm. Hukmət boştə koəkon həftədə i ruj vıxodnoy co kardedə, bəs çəmə ğıbon şə Xıdo boəmə keynə gıləy vıxodnoy co bəka? Əğə, çe Xıdo nişe vıxodnoy?

"KƏY BıKƏ ÇıMı PEŞTİSƏ"
Navkonə sədr Məmmədəli omedə ıştə nezə hamsiyə navkonə hisobdor Guləli day kəy bə şəvnışt. Çıyo-çəyo ım gəp, ə gəp. Gəpi şinə məcolədə Guləli day votedə:
 — Ha Məmmədəliya, gij bıəm. Şapi zoəm çımı dı gılə nıngış dənoə bə i gılə şım. Bəmı votedə:
 — Soədə bomı gıləy vırə co bıkə, az kə kardedəm. Co vırədə zəmin səydəm, rozi bedəni. Zınedənim soədə kom vırə bıdəm bəy ki, boon arədə noroziyəti nıbu.
Məmmədəli mamu sırədə. Votedə:
 — Zə, kəxəlizi zoə, tı çiç votedəş? Tı baxtəvəriş ki, ıştı əğılon tıni yol zınedən, ıştıku məslohatışon piyedə. Hələ bunum, çımıkiyon çımıku gıləy məslohatışon piyedə? Girəm əvon çımıku xəbə bıstənın ki, əmə konco kə bıkəmon, az ebənəmem, bəvotem, balə, boy ıştə kəy bıkə çımı peştisə...

"PıƏN VOTEDƏ ÇıMı SON HESTE? "
Dəvardə əsri 80-nə soron sıftədə yolə məktəbi miəllimon de əğılon şedən bə ziyorət bə Şəki. Nəvə vıron nəvedən, həmron doydən-səydən, çokə rujon dəvonedən.
Miəllimon gıləyni anə peşomedə, əy de təhəri vardedən bə mənzıl. Bəy votedən esə evat oləton, bıhıt. Miəllim çanə əlləyək jəydə, giyəvo nıngo evate zınedəni. Səy rost kardedə, ıştən bəştə votedə:
 — Xok bəştı sə, miəllim, ıştı piən votedə çımı son heste?".

"ÇİÇONıMON KARDƏNİ?"
Rəhmətşə məlo Əğəli çokə rozə əvoti məclisonədə. Peş rozə hakanə bə yod əvəy ıştə kardə gınon, "çiçonımon kardəni" vote-vote dılvandi ədəy bə cəmati, peşo əvoti:
- Hejo oje çe Xıdo tobə bə, ogardəmon, tobə bıkəmon, tobə bıkəmon...

NUN BƏŞE BƏ ZOƏ XıRTƏ?
Gıləy çınığə (xəsisə) pıə deştə zoə bo ezemi şedə bə vişə. Zoə de pıə hay penıştənbən bə gıləy aspi. Vişədə jıgo bedə ki, pıə bırnedə ıştə nıngi, lıve zınedəni. Zoə de vişədə bıə odəmon koməgi ıştə pıə peşandedə bə aspi, dəro kardedə bə kə.
Çınığə pıə ıştə roduşı tumə (hardonə tumbə) səydə zoəku, noydə aspisə. Odəmon xəbə səydən bəyku:
 — Ha lələya, tı şedəş, oxo ıştı zoə mandedə vişədə, həni roduşi tumə boçi bardedəş?"
Çınığə pıə çiç bıvoto çoke?
 — Pıə ıştə nıngiş bırniyəbu, bə al-xuni dılə dəşəbu, nun bəşe bə zoə xırtə? Hay?"

"BEKARDE BƏ SƏ?!"
Pıə mol-mələ bardeş piyedə bə У. Zoə votedə:
 — Lələ, bıdə az bıbəm, tı əzyət məkəş.
Pıə votedə:
 — Ne, tı bıboş, molon bə erjonə ğıymət bədoş".
Pıə Уədə havatedə bardə molı. Jıgo bedə ki, dızdon dərandedən çəy pulon. Pıə mot — məlul ogardedə bə kə. Zoə əhvoloti zınedə, votedə:
 — Az votıme oxo, bə У bıdə az bışim.
Pıə iyən ıştə votəy ehandedə:
 — Ne, tı bardəbəy, molon ədəyş bə bəyjiyə ğıymət".
Zoə votedə:
 — Tı boho doy, bekarde bə sə?!"

ŞİƏLLƏ MƏSLOHAT
Hovə zoəş Mərhəmət teatri məktəbədə imtohon doy zınedəni, ogardedə bə di. Şiəllə xəbə səydə:
 — Balə, tınışon imtohonədə boçi bırnişone? Zınəy kambe?
Mərhəmət votedə bəştə day:
 — Day, ne, zınəym kam nıbe, əncəx miəllimi bəmı votışe imtohonədə bıbəm, az bəme nıznəym, tərsinə, sırə gətise mı. Bəro bırnişone mı.
Şiəllə day bı cəvobi vey təcub kardedə:
 — Bımədə çı çətini hestbe ki, balə. Əpi ıştə rəhmətşə pıə bəştə yod dənoy, siconi bəmeyəni. Tı çı axməxişbən!..

USTO KƏBLƏ ŞALİ ŞER
Rəhmətşə Əmrəstən Kəblə Şali vang kardedə bo ko karde. Gonə ko, siğə ko bədigə bə surfə omeydə əncəx nun de zımıstoni. Usto həyo kardedə hiçi votedəni. Əncəx ıştə dılədə bə ğəror omedə ki, ıştə xısosi çınığə Əmrəstəniku bıstənı.
Ko sə bedə, usto Şali bə kə dəro gıneədə Əmrəstəni şəbədə kardero bəy sıxan peğandedə, çəyku ıştə əvəzi jıgo beşedə:
Əmrəstəni ko karde de hostoni,
Doşe bə uston nun de zımıstoni.
ım ko ki karde?
Əğə zoə Əmrəstəni!
Kəblə Şali oğrəş bəbe
ım əvəzi nıstənı.

JıGO MƏKƏ, ıŞTı PıLO ĞƏZƏN PEGARDıHA?
Ostorojon de Ğızlovojon tojə avlod bıəbin. Cumşudi rəhmətşə kinə bə Ostorojə zoə doə bıəbe. Əmmo ım məsələ bə miyon beşeədə məslohat kardə bıənıbe bə məhəllə nominə sipirişı — bə Şahbozi. ım mınosibət bə sipirişı kefi bıgınoən, bə dim jəydəni, bə zıvon vardedəni. Əncəx məhəllə cıvonon sıxani bə i vırə noydən, votedən, ne, ım ko jıgo mande əzıni.
Bəle, nışonə, olətəbırın, xonçə, peş bəy yolə vəyə. Yolə vəyədən məlume ki, çəmə tərəfonədə pılo dastko co cur bedə. Navko vəyədə vəyəxıvandon konolə əxandin. Bə konolədə ğəzən ənəyn, teşt ənəyn, curbəcurə xorəkon əpatin bəvonədə.
Bəle, kəynə ki, vəyə xorəkon hozı bedən, gujdi bo ekarde hozı kardedən, cıvonon gıləy dəvo eğandedən bə ğəzəni dılə. Dəvo çı dəvoybən. Aləm gınedə bəyəndı. Çəvon dı-se kəs ləğı jəydə bə gujdə teşti, bə pılo ğəzəni, bə lıng-ləğı kardedən xorəkon. Gıləy yolə hırangonə egınedə iyo.
Tikəy bəpeştə arə aşiş bedə. Ostorojon mandedən mətəl. Əvoni bəsə dənoydən ki, məsələ məğz çiçədəy. Ostorojon çe Şahbozə bobo tono odəm vığandedən bə mınnət, uzr pegətedən, ıştə vəyə dəvonedən, vəyu bardedən.
Esətən diyədə i kəs gıləy sipirişı arışteədə votedən, ey, jıgo məkə, ıştı pılo ğəzən pegardıha!..

"NE MOGU"
Mıhoribə bəpeştə çəmə diyovıjə ço-penc jen ko əkəy aerodromi (ıştənəpərə) fermədə. Çəvon həmməy şuyon ogardənibin mıhoribəo. Sidığə, Ğızvəs, Mədinə, Moxanım şuyədə bud bıənıbin.
İ ruj bə aerodrom gıləy hərbi urus omedə, tələb kardedə ki, fermə çıyo ləğv bıbu. Boəy çanə ehandedən, urus hejo iglə sıxan votedə:
 — Ne mogu.
Jenonədə Sidığə dırıst bı sıxani guş doydə, votedə bəştə həmron:
 — ım sıpə zoə çiç votedə? ƏMƏ "nimə gomon". Hələ hay gıləy ləvo, pojə pegətən!
Bə rosti, jenon hay gıləy ləvo, pojə pegətedən, səhıtedən (sənıştedən) urusi, benəvo tojnedən. Əncəx urusi "ne mogu" sıxan zıvononədə bə gıləy lətifə ogardedə...

İMOM HUSEYNİ ĞƏBİSƏ
Gıləy akonıj Kərbəloədə ziyorət kardedəybən İmom Huseyni ğəbi. İmom Huseyni məçitədə bərk-bərk dəçıkedə bə məgbərə mıhəccəri, jıgo gıləy rico kardedə: "Ha İmom Huseyn, tıni ğəssəm doydəm bə Səyd Sadıxi cəddi, ğəbul bıkə çımı dıvon!". Jıgo bızın, Səyd Sadıxi cədd çe İmom Huseyni cədd niyebən...

HƏYF, çımı HƏY CıLİ...
Fəğırə Yağobi kə sutedə. Kədə hiçi bekarde zınedənin, həmməy mutə bedə. Jenon zikməvulə do pevatedə, nolə-yahu jəydən, merdon ov kırnedən ki, otəşi həmuş bıkən. Kəxıvand Yağobən sutə kəy dılədə nəvedə, ah-nolə kəşe-kəşe votedə:
 — Kəy sute bə çımı kefi çandon gınedəni. Əncəx həyf çımı həy cıli, əv arədə mıncır be...

ƏMƏ KƏLƏ ZOƏMON?!
Camal miəllim de Lələzoə nomi bino kardedə bo şer nıvışte. Oğoli zoə Vugar ımi məsedə, votedə:
 — Lələzoə, Lələzoə! İglə əve məgər Lələzoə? Bəs əmə kələ zoəmon?!

"NıNG ÇıMıNE, BƏPİME BƏ ROST BƏLANGEM, BƏPİME BƏ ÇƏP..."
Bədəlonədə kuyə Şabon nomədə gıləy cıvon bedə. Əv ha ruj mol-mələ bardedəybən bə kəfşən bo çovniye. ıştə rujgori jıgonə bandonədə dəvonedəybən.
İ ruj bə zinhor omedə jıgo jimoniku. Fik kardedə çoko bıkə de aldi bınıştı kədə? Çı cur bə di beşu, lələ çəyku dast bıkəşı, bə moləço nıvğandı?
Girinə zoə bə kə omeədə ıştə rostə nıngi ğoym-ğoymi epuştedə, lange-lange omedə bə kə. Votedə pekuyəme bə sıği, nıngım yarə bıə, poye zınedənim.
Maştə bedə, Şabon kardedə ıştə votəy, beşedəni kəo. Mol-mələ vosedə kumədə. Siyo bedə çe pıə-moə xun. Həyvonon bekardedən bə kuçə, roəkənon çovnedən, de təhəri ruji bə sə jəydən.
Seminə şəv Şaboni pıə Musa mamu şəvi i nimədə əştedə vırəo, omedə Şaboni yongo tono. Hıtə vırədə bə yarə dəbastə bıə kanə okardedə Şaboni rostə nıngo, dəbastedə bəçəy çəpə nıngi, şedə bəştə vırə, səy noydə hıtedə.
Ruj obedə. Musa mamu əştedə ıştə vırəo, evoydə bə so, vang kardedə Şaboni:
- Şabon, Şabon, rə evo bə so, heyvonon dasto şin həni!
Şabon iyən bənə navınə ruji lange-lange evoydə bə so. Rıkin-rıkini damə bedə:
- Şımə boçi bovə kardənişon bəmı? Nıngım yarəye, yarəy!
Musa mamu fik doydə, vindedə ki, Şabon ımruj bə çəpə nıngi tərəf langedə. Sıre-sıre votedə:
- Şabon, həb bəmı bovot ha, tobə zinə ruji langedəbiş bə rostə nıngi tərəf, ımruj çiç bıə, langedəş bə çəpə nıngi tərəf?
Jigo bızın, elektrik jəydə Şaboni, pelarzedə, diyə kardedə bəştə epuştə çəpə nıngi, hiçi sərəsedəni. Əncəx sıxani vədən mandedəni, votedə:
- Lələ, nıng çımı, yarə çımı. Bəpime bə rost bəlangem, bəpime bə çəp, çımi bə hiç kəsi dəxılış ni!
Musa mamu ım sıxanon məseədə ıştəku beşedə. Ləvo pegətedə, səmandedə dumo Şaboni. Şabon sıə ləvo vindedə, yədə bekardedə "pust bıə" nıngi, dı nıngən ğarz kardedə, bino kardedə bo vite...

"KONCO BƏNOMON?"
İ ruj gıləy sırpuşi (sırogət, sırdo) zoə omedə ıştə pıə tono, bəs, ha lələ, az maşin səy piyedəme, tı çiç votedəş? Sırpuşə pıə şedə bə fik, çandibəçandon votedə bəştə zoə:
 — Balə, bovıtəmon hejo səmone maşin, bəs əmə ə maşini komco bənomon ki, cəmat nıvindı?

BƏ ROST! BƏ ÇƏP! BıMAND! BıŞİ!
Ğələmerzə miəllim çıl sorbe ki, yob məktəbi direktorbe. Çəy nəzədə məktəbədə tərbiyə iminə məsələbe.
İ ruj Ğələmerzə miəllim pencəo mışohidə kardedə vərzışə (idmon) miəllimi dərsi. Vindedə ki, miəllim dərsədə sıvoy "Bə rost! Bə çəp! Bımand! Bışi!" sıxanon hiçi votedəni. Vey dılhor bedə. Vangkardedə həmonə miəllimi ıştə paliyo, votedə:
 — Miəllim, ım çoknə dərse jıgo?
"Bə rost! Bə çəp! Bımand! Bışi!"
Pul, boy bə cif dəşi!
Jigo dərs əbıni. Dərs doy umut!

ĞıBONƏ KƏLƏ ƏHVOLOT
Ğıbonə idi rəbədə məhəllə odəmon gırd bedən bə Ğıyasə mamu so (Ğıbonə kələ əy səybən). Dastbədast doydən bə dı-se dəğığə çe kələ nıng-poçə çok-çoki dabastedən. Ki bıbırı, ki məbırı, çəxu doydən bə İsabalə dast, boçi ki İsabalə jıgo koon ustobe.
Ənəhoy dəvardedəni zırəkə İsabalə obırnedə kələ səy, noydə bə kəno. Əmandə odəmon dəmandedən bo kələ pust karde. İberdəmə Seyfəli — əv bə harçi fik ədəy — jəydə zikkə:
 — Vay, dədə, zə, bımandən, kələ xılx mandə bəsə çəy gıysə!
Cəmat diyə kardedə, vindedə merd rost votedəəni. Kələ səhe bırniyə bıəni, mırdol hisob bedə. Çiç bıkəy, çiç nıkəy, har kəs gıləy sıxan şodoydə bə məydon. Oxoyədə Seyfəli votedə:
 — ha cəmata, sorədə gıləy ğıbon obırnedəmonəni, bəpe bə həmməy şəri ğanunon əməl bıkəmon, ya ne, çəmə kıştə ğıbon ğəbul əbıni. Bımandən bıdə az bə məlo bıgınım, boşmə gıləy səheyə xəbə biyəm.
Seyfəli mıddəti bədigə omedə, xəbə vardedə ki, bəs məlo votışe:
 — Ğıbonə kələdə bəpe hiç işkil nıbu, ne, aybış, nırəsəyş bıbo, ə ğıboni kışte nişe gıləy məno.
Cəmat tikəy sıst bedə, əncəx məlo sıxaniyən arıştedənin, dı sa kiloynə kələ dakandedən bə zəmin. Rəyrə gıləy co kələ pəydo kardedən, bırniyedən, baxş kardedən, ğıboni de təhəri dəvonedən.
Peşo çə kələ obırniyə kəsiku xəbə səydən:
 — Ha İsabalə, tı hələ bovot ha, boçi mırdol karde ə ğıbonə kələ? Məgər zınedənıbiş, bıriyə həyvoni xılx bəpe bəsə səy bımandı?
İsabalə ıştə amon peğandedə:
 — Bə imom, bə peyğəmbər, az çanə kələm obırniyəme, həmmə jəğom obırniyə.
ım sıxanon məsə cəmat həni bə İsabalə hiçi votedəni. ım əhvoloti, ım cəvobi ıştə arədə votedən, sıredən...

AZ VOTEDƏMXO, Tı FƏRƏCİŞ
Rəhmətşə Yunisi sutulə vaxton bedən, şedə bə Sumğayit. Bə şəhri nobələd bıə Yunis boştə dusti, diyovıjı Fərəci xəyli nəvedə. Mılxəs, pəydo kardedə çəy kəy. Votedən:
 — Fərəc zəvudədə koədəy.
Yunis şedə pəydo kardedə zəvodi. Əncəx əy bə zəvodi dılə vadoydənin. Əv mandedə zavodi bəy vədə, bino kardedə Fərəci çəş karde.
Zəvodi koəkon bə Fərəci xəbə doydən ki, bəs ıştı diyovıjonədə Yunis nomədə gıləy zoə zəvodi bəysə tıni bə çəşe. Fərəci zərfətə rəğ vaştedə. ıştə fəhlə oləti bə ğaydə dənoydə kaskə noydə bə sə, bəştə çəş-dimiyən fər-fəri dast dəsuyedə. De şəsti beşedə zəvodo. Bənə əsgəri sərost ğədəm şodoy-şodoy piyedə. Yunis Fərəci tovə vinde vitedə bəçəy və:
 — Zə, Fərəc, beşi boyəni.
Jigo votedə, gətedə çey dasti. Fərəc guya "pelarzedə", tikəy okırijedə bə dumo, ıştə çəşon dıjd kardedə, de ğoymə vangi bə urusi, de rıki xəbə səydə:
 — Molodoy paren, tı sumasşedşiy, çto li? Kto takoy Farac? Tebe çto nado ot menya?
Yunis pemandedə: "Ha Xıdo, ım Fərəc nibu?":
 — Zə, Fərəc, aziməni, Yunisiməni, nıznəy mı?
ımi məsə Fərəc tikəjən "ğəzəbnok" bedə, doydə dımjon:
 — Negodyay! Ne kulturnıy! Proç otsuda!
Fərəc ıştə gıləy dastiyən rost kardedə bəsə Yunisi ki, əy bıjənı. Yunisən urusi nızınəkəs, okıriyedə bə dumo.
Fərəc şedə bə nav. Təxminən 20-30 ğədəm şə bəpeştə de çəşə ğınə diyə kardedə bə dumo. Vindedə bəbolə Yunisi giyış noə bəsə kuli, edyəsedə dumo əy. ıştə vəy gordınedə bə Yunisi, de dasti əy vang kardedə ıştə tono. Yunis ço ğədəmə vitedə omedə çəy tono, ıştə dıglə daston eğandedə bə Fərəci giy, votedə:
 — Zə, az votedəmxo, tı Fərəciş!

PARTİYƏ BıPİYOŞE...
20-nə sori kommunist Nusrət Məmmədov gıləy mıbohisədə bərk rıkno bedə, votedə:
 — Zə, tı partiyə çiç hesob kardedəş? Girəm partiyə bıpiyoşe, odəmi bebəka vəyşto, bəba bə cəhənnım, bebəkə cəhənnımo, bəba bə vəyşt. Şımə bışən ıştə çıği (aşıği) şodən, halə!

NƏ? ŞER?
Sabir miəllim ali məktəbədə metodikəku imtohon doydəybən. Professor norozi mandedə çəy cəvobiku. Xəyli dama bedəni. İberdəmə votedə bə Sabiri:
 — Bir şer de!
Sabir miəllimi dıjdə çəşon tikəyən dıjd bedən. Çumçıko jıgo pars (sıvol) nıbe bəy doə bıə parson dılədə. Votedə:
 — Nə? Şer?
Professor bı heyrəti ve təcub kardedə, xəyli sıredə. Bə Sabiri "kafi" ğıymət doydə, bekardedə bə kəno.

BOÇİ JıGOY?
Dıglə bıvə dıynənən bə ziyorət şedən bə Kərbəlo, bə Məşhəd, bə Məkkə. Ziyorətono ome bəpeştə çı dıglə bıvon gıləyni koon hejo çok omedə, dastış rujbəruj bərəkətin, sıvık bedə. Əmmo ə iglə bıvə ıştəni bə kom vırə jəydə, dastış vardedəni, rujbəruj dəboxtedə.
İ ruj dast nıvardə bıvə tov vardedəni, ıştə dimı gətedə bəştə bıglə bıvə, votedə:
 — Tınən, azən biləmon,
Hoci, məşdi, kəbləmon.
Bəs boçi tı şin-şəkəş,
Az jıgo telə dəmon?

XALıĞƏ MAMU DE POLADİ ƏHVOLOT
Əvəsorədə çe dərgəz jəy tındə vaxton bedə. Sovxozi direktor omedə çe dərgəz jəkəson tono. Səlom-kəlom, xıdoğıvvət, hurmət-ehtiromi bəpeştə direktor nıştedə gıləy bılındə vırədə təmşo kardedə bə dərgəzəjənon. Vindedə ki, dırozə Polad çımon dılədə həmməyə zırəke. Zolım dərgəzi jıgo oşandedə ki, bə odəmi jıgo omedə, bəçəy və gıləy vişən beşo, obəpote. Xalığə mamu de heyrəti, təcubi xeyli təmşo kardedə bə Poladi, çəyo votedə:
- Əhsən bətı, Polad, əhsən! ıştı dərgəz jəy lap yolə pəhlivonon bə yod dənoydə. ım sənət ən çokə sənəte. Ehanə cıvon bıəbəym, az hukman ım sənəti uəmutim.
Xalı mamu ım sıxanon dılisıxt votedə, diyə kardedə bə Poladi. Poladən vey lodə, barzıbılındə merdbe. Ha sıxan kardeədə rost əbi çəy xılx, eəgıni. Direktori votə çı sıxanon bəpeştə Poladi ogətışe dərgəz, xılxi ekuye-ekuye votışe:
- Ha Xalığə mamu, ehanə ım sənət vey çokə sənətebu, bəs boçi tı ıştə zoon gıləyni noəni bı sənət, hı? Əvon həmməy noə bə doxtorəti, bə miəlliməti, bə prokurorəti? Əmə esə bəştı bı sıxanon bovə bıkəmon, ya bəştə vindəyon, hı?
Xalığə mamu: "Vay, sıpə zoə, yamənə vırədə gəte mı", — vote-vote əştedə-pıyedə, beşedə aləfəhiyo.

HƏŞİ BıDƏ BƏ TƏRƏF
Çəmə diyədə dı-se gılə piyanıskə şedən bə vişə. Bıjən-ha-bijən, peşom-ha-peşom, hay bə i tərəf pelxartedən-hıtedən. Tikəy bəçəton çəvon gıləyni okardedə ıştə çəşi, vindedə ki, həşi egıniyə bəçəy çəşi gılı. Səy rost kardedə, vang kardedə ıştə həmron:
"Zə, i dəğığə bəştən səpo, həşi bıdən tikəy bə tərəf, həşi bə çımı çəş egınedəxo...

ıŞTı PıƏ MORƏ Nİ Kİ...
Gıləy vasvasiyə merd bedə. Kəynə diyədə gıləy odəm bə rəhmət şedəbu, əv həmonə saat şedə bə ğəbıston, dave kardedə bəsə kandə ğəbisə:
 — Bəs ım vırə çımı pıə ğəbi vırəy, bəs ə vırə çımı bobo, nənə, mamu, çıbıznım, çımı kon avlodi ğəbi vırəy...
ı rujən gıləy mardə vardedən bə ğəbıston. Həmonə odəm iyən bino kardedə bo dave-şave karde. Çəy ım hərəkət bə vey odəmi bevəc təsir kardedə. Rəhmətşə Əliğəmə ım səfə ıştəni ogəte zınedəni:
 — Ha zoə, hey, hələ bəmı diyəkə ha, tı ıştə ım xosiyətiku kəynə dast pebəgəteş? ıştı pıə məgər morə be ki, har ğəbədə boştə hılış okardəbe? Vəseyəni, ıştəni beabru məkə!
Votedən çə "morə" sıxani bəçəton ə odəm həni hiçi votedəni, peşo i kərən ğəbi davo kardedəni...

MANDE BO MAŞKİNƏ ŞANGONƏ
Rəhmətşə Feruz miəllimi vəyə bedə. Cıvonon de şuturımı raxs kardedənbən. İkərədə bə vəyə gıləy dave egınedə. Bıjən-bıjən do pevatedə. Jıgo bızın, ğıyomət bərpo bıə. Cəmat pərən-pərən bedə vəyəçodoo. Aşığonən vitedən şedən.
Piyəmerdə Teymurə mamu bə sədo omedə beşedə iyo. Vindedə vılo bıə çe vəyə reçinəti, nizam. Sədo kardedə bə vəyəxonə gırdə bıə cıvonon, sıre-sıre votedə:
 — Bışən, bışən bəştə kə. Həni diye. Vəyə mande bo maşkinə şangonə...

TOBƏN VAXTıŞ HESTE
Zırnojən Abdullə ıştə piyəmerdəti sinədə omədə Şeyx Ğudrəti tono. Rəhmətşə Şeyx Ğudrət həğiğətən Tolışə maholi ən ğudrətinə ruhaniyə alımbe. Əvon deyəndı de yolə hurməti, izzəti sə-zıvon kardedən. Sohbəti oxoyədə Abdullə votedə:
- Ha Şeyx, piyedəme ogardım bə Xıdo ro, bə şəriəti votəy, nımoj bıvotım, ibodət bıkəm... bəmı koməg bıkə. İminə bəmı nımoji umut, ğasbu Xıdo bıbaxşı, gınon tikəy davardı.
Şeyx Ğudrət de zənni diyə kardedə bə zırnojəni girış şə çəşon, bəçəy eşə cılımon, larzə səy, larzə daston..., votedə:
- ıştı zırno esə bətıkuye, ya kədəy, Abdulla?
- Kədəy, ha şejx.
- Bəvədə, zəhmət nıbo, bışi pegət ıştə zırno biyə iyo, bətı az ıştə oxonə ğərori bəvotem.
Ənəhoy davardedəni zırnojən Abdulla ogardedə deştə zırno. Şeyx Ğudrət votedə:
- Ha, esə xayş kardedəm, tikəy bıjən ə zırno. Oxo ımrujnəku co bedəş çəyku, xıdohafiz bıkə dəy.
Zırnojən zırno dənoydə bə gəv. Zu doydə bə cılımon. Zırno sədo beşedəni, əncəx zır-zır, pır-pır, fıs-fıs omedə.
- Bahaşt, vəse həni məjən, — Şeyx Ğudrət damə bedə. — Abdulla, həni tı asbo egıniyəş. ıştı hır-hırə vaxt şə, vır-vırə vaxt mandə. Esət çe zırno jəy gıniyəş, oməş bə Xıdo ro? Çe zuy gıniyə nəbəyş, nəvoyşəni? Diye, Abdulla, vey diye. Tobən vaxtış heste...

SAMİT, Tı ÇOKİŞE...
Samit iyən Saleh deyəndı dustbin. Bə gıləy vırə şeədə i əşin, i oəgardin. Əncəx Salehi hestışbe gıləy adət ki, bə gıləy koy "bismillah" voteədə, əlbəsaat əvoti:
- Samit, tı çokişe, bəşt hələ ım koy bino bıkə.
İ kərə, dı kərə, se kərə. Oxoy Samit miəllim bə zıvon omedə, votedə:
- Zə, Saleh, dustimon, ım ıştə vırədə, əncəx tı çanə bəvoteş, tı çokiş, tı çokiş? Vəseyəni, mını anədə xomı gəte. Bəs tı kəynə çok bəbeş?

ĞƏSSƏM
İsabalə mamu bəsə molə fermə sutesə gətedən. Merd anədə cəhd kardedə, bə təmizi bekarde zınedəni ıştəni . Məhkəmədə oxonə sıxanədə İsabalə mamu de tovi votedə:
 — Ğəssəm bıbu bə Lenini kəllə! ĞƏSSƏM bıbu bə Stalini guri! Az xəbəm ni çe fermə sute, gınom ni çəy suteədə!
Bəçəy bı sıxani həmməy sıredən, sıre-sıre ko bırnedən boəy.

GULƏLİ NALOGİKU ÇOKNƏ OZOD BE?
Diy soveti sədr ıştə koğəz-moğəzi pegətedə şedə kolxozi sədri kəy. Çıyo-çəyo sohbəton bəpeştə votedə:
 — ım Guləli mıni hukmət zınedəni oxo, çand mange doydəni ıştə nalogi. Boy tı gıləy odəm bıvğand dumo əy, sori oxoye, bıdə pur bıkəmon doyənə (nalog) plani.
Kolxozi sədr əlbəsaat gıləy odəm vığandedə dumo Guləli. Hejo həmonə saatən kəlxozi sədr evoydə bə so, şedə dumo "ovə ğabi".
ım sədrən əslən piyanıskəbe. Bı səbəbən jenış çəyku bərk norozibe. Bəvədə ki, diy soveti sədr de kolxozi sədri jeni dıbədı kədə mandedən, şəyton dəşedə bə çəvon dıl. Tovə kolxozi sədri ome, iyo dimmaçine kardedən...
Məlumə vaxtədə Guləli omedə beşedə. Vindedə ki, kədə sədo-mədo omedəni. Pencəku bə dılə diyə kardeədə vindedə ki, paho, kəy dılədə həngomə hestebən ki. Diy soveti sədrən kəy dıləo vindedə ki, Guləli pencəku şoyd be bəçəy kardə əməli.
Ləzi bədigə kolxozi sədr peşkəo ogardedə bə kə. Çəy tono diy soveti sədr votedə bə Guləli:
 — Zə, hələ iyo boy. Bıvot, tı doə hukməti nalog, ya ne? Bıdə hələ diyəkəm bə siyohi.
Diy soveti sədr ğəsdo diyə kardedə bə siyohi, nomon gılə-gılə handedə, gıləy vırədə mandedə, votedə bə Guləli:
 — Ne, ne, Guləli, mı səhvım kardə. Tı doə ıştə nalog. Vey səğ bıbi! Keşkə ki həmə odəmon bənə tı rostəvoj bıəbəyn, çı ğəmımon hestbe? Bışi, xəşəcon bıbi!
Bəle, Guləli nalog nıdoy-nıdoy jıgo ozod bedə nalogiku...

HıR—HıR
Hışkədəvıj Rəhim Təğiyev rəyonədə yolə vəzifonədə ko kardeədə bə diyon vey ənəvi.
İ ruj iyən çayə hiyon coylinə nəvedəybən. Həşiyən bərk sıyebən. Nəve-nəve omedə beşedə bə gıləy yolə doy bın. Vındedə ki, doy sognədə gıləy cıvonə vəyu oj-oji olxartə hıtə. Tikəy təmşo kardedə bəy. Əlbəsaat dəgiş kardedə ıştə roy, kəmbır jəydə, diyəro bedə çəyo. Əmmo ıştən bəştə votedə:
 - Bıənəbəym az Rəhim miəllim, bıəbəy co Rəhim miəllim, zınedəş iyo çı hır-hır əbi?!..

HEJO REMONTƏDƏ BıBUŞ
İməmverdi miəllim avariyə kardedə. Xəyli moyə noydə maşini remont kardeyro. Əlihuseyn miəllim — çəy cıvonə dust — remont bıə maşini vindeədə iminə sıxanış ım bedə:
- İmamverdi miəllim, təbrik kardedəm. Hejo remontədə bıbuş!

HƏMƏ JENON MANDİN BOMı
Mıhoribə devrədə çəmə diyədə hestbe çəşonədə mayıf bıə gıləy merd. Əsgər nıbardışone əv. ım merd hakanə bear-beari votedəbən:
- Merdon həmməy şin bə əsgər, jenon mandin bomı.
Bəyku xəbə əstənin:
- Bəs tı merd niş?
Əv əvoti:
- Ne, zə, az ıştəni votedənim ki...

HEYDƏRİ SıPƏ, HEJDƏRİ NUN
Yolə hampo Heydəri hestışbe i gələ pəs. Dıglə gələvon maştə tobə şango eəgınin dumo pəson. Gıləy sıpəşonən hestbe, çəvonku dast penəgəti.
Ruji çoştə vaxti ım sıpə bərk vəşi gətedə, hejo mır-mır kardedə. Gələvonon gıləyni nun bekardedə tuməo, ğıçi co kardedə, şodoydə bo sıpə. Sıpə si bedəni, ijən mır-mır kardedə. Ə iglə gələvon ım mənzərə vindeədə, votedə bəştə həmro:
- Zə, tı boçi anə çınığiş? Heydəri sıpə, Heydəri nun, çanə hardedə bıdə bəhəni!..

MAŞTƏ KOKBİŞ, ÇOŞTƏ BOÇİ LOD BıƏŞ?
Xıdo tıni rəhmət bıkə, cıvonə Ziyofət! Cıvonətiyədə piyedəşe dıglə hovə gıləyni. Hovonən gıləyni sıraf, gıləyni lod bedə. Ziyofəti piyedəşbe sırafə kinə.
İ ruj maştə-maştə vindedə ə kinə, çoştə iyən omedə piyedəşe bıvindı əy. Tərsətiku bı səfə lodə hovə omedə bə koy vırə. Ziyofət jıgo zınedə həmonə çəy piyə kinəy ijən omə bə ko. Nez mandedə bə kinə, votedə:
- Kinə, çiç be bətı, maştə kokbiş, çoştə boçi lod bıəş?

YA ƏV BƏBE, YAƏN ıM
Miəllim dıglə aşiş nınıştə əğıli bekardedə bə lohə. Xəbə səydə əğılonku:
 — Kiye gınokor?
Əğılon hiç gılə damə bedəni. Ziyofət rost kardedə ıştə dasti:
 — Miəllim, icozə bəbe az bıvotım?
 — Bıvot.
 — Miəllim, gınokor ya əv bəbe, yaən ım.

XODİ BıSTƏN
50-nə soron oxoyədə elektrikə ruşnə okırnişone bə çəmə di. Bə lampə vərdış kardə Mahbubə nənə hejo iminə şəvon bə əğılon oəçığeybən:
 — Çə ruşnə xodi bıstənən, çəşım ku be.

VAHAB MİƏLLİMİ BƏ MƏLO DOƏ ĞıYMƏT
Vahab miəllim de gıləy sininə məlo dustəti kardedəbe. Bələdbe bəçəy həmməy sıron. İ ruj parsəyn miəllimiku:
 — Ha miəllima, bo Ğıron hande layığe ıştı ım dust, ya ne?
Miəllimi jıgo cəvob doşe bı parsi:
 — Çımı məloə dusti bəpe de epo (de poli) şotkə çok-çoki bızuy, çəy i ğat pusti bıbəy. Çəyo de iglə dıyo ovi əy bışışti. Peş ımi bəpe əv sənibəton pust bə əməl biyə. Çıvon həmməy bəpeştə əv bəpe Ğıron pegətı bəştə dast.

"SıRƏYNƏ MƏRSİYƏ?"
Mirəkbər əğə votə mərsiyon bə rəhmətşə Əliheydəri vey xoş əvoyn.
İ ruj gıləy məclisədə votedə bə əğə:
 — Əğə, gıləy sırəynə mərsiyə bıvot.
 — Sırəynə mərsiyə çiçe, Əliheydər?
 — Aaa, sırəynə mərsiyəm vote? Səhvım narde, əğə, sinə jəyə mərsiyə votem piyedəbe, sinəjən...

CıRƏN ÇOKƏ ÇİJE
Məlo Huseynəli (Xıdo əy rəhmət bıkə!) soğəliyə usto vang kardəşbe boştə tojə kardə kəy epuşniye. Usto çe məlo ıştən odəmonədəbe — Dayanbe. Bə vaxti çə usto zırəkəti zıvononədə əzbərbe.
Mılxəs, usto tobə giləkənəfo xəyli ko kardışe, beşe bə nəfo. Məlo kəxıvandi curəbəcurə neməton dəvoştışe bə surfə: nun, şıt, most, şini, ruyən, cır, moğnə iyən co hardanə çiyon. Məlo ıştənən, "bismillah" votedə, daston dıroz kardedə bə surfə. Usto cıvonbe, hardeyədə tikəy ğırvəğbe. ıştobən məlo fik bəykuybən: vindedə ki, usto həmməysə bənav bə ruyəni vey meyl kardedə, bə cıri dast jəydəni. Məlo sohbəti əsnoədə cırə ğabi hıs doydə bə usto və, votedə bəy:
- Dayan, balə, cırən bəhə, cırən çokə çiye.
Benəvo ım sıxani dı-se kərə tikror bıkoən, usto ıştə votəy kardedə.
Çə vaxtikuyən "cırən çokə çiye" məsəl be zıvononədə.

"TıNı XıDO, GıLƏY ĞOL BıKƏŞ İYO"
Rəhmətşə Əcəllə mamu hejo gıləy tojə ərizə ənovniybən ıştə cifədə. De kəlxozi sədri əşt-nışt kardeədə, kəynə əvindiybən çoke sədri əhvol, dimış sıredə, əlbəsaat, ərizə cifo beəkəy, əvotiybən:
 — Tını Xıdo, hələ gıləy ğol bıkəş iyo, çımı con-cigə! Hələ bıdə dı put şartuk avans pegətım!..

AŞULİ MORTƏZƏ NOMİ BıNƏN
Mortəzə mamu zoə nəvəş bə dınyo omedə. No-pegət kardedən kədə ki, əğıli nomi çiç binən. Hay gıləy nom təklif kardedən. Gıləyni votedə:
- Boən ım tojə əğıli nomi bınəmon Mortəzə. Bıdə Mortəzə boboən şo bubu!
ım sıxani məsə kəxıvand Baci ıştə diyənon ekardedə, ğəti etiroz kardedə:
- Ne, ne, çə merdi nomi mənən bə əğıli. — Famedə ki, ətrofədə mandəkəson bəy de təcubi diyə kardedən, fiki gordınədə:
- Az rujım vindəni çəyku. Ne, girəm hukman ım nomi noy lozimebu, bəvədə ım Mortəzə ne, Aşuli Mortəzə nomi bınən bə əğıli...

AZ BıBUM XıDO, Tı BıBİ ƏCƏLLƏ
Əcəllə mamu hestışbe gıləy kinə. Əv aşiş nəmandi. Əcəllə çanə nəsihət doydəbe, kinə bə guş gətedənıbe. Merd həni bə xırtə oməbe çəy dasto, "avsi — kofir" bəbe.
Ruji rıki jəy bə Əcəllə sə, sənışte çe kinə, vite dumo əy, iyo bəgəte, əyo bəgəte, gəte nızınəşe. Oməy bəsə gəvisə gıniye bə zəmin. Əşte, dimış gəte bə osmon, dastonış rost karde bə həvo:
 — Ha Xıdo, az bəştə səy çiki xoki ekəm? Bıdə az bıbum Xıdo, tı bıbi Əcəllə, hələ bunum tı bı ruji çoknə tov bəvaş?

ÇE LƏLƏ MOYƏ
Peş 41—45-nə soron mıhoribə vey gonbe əholi vəzyət. Harki ıştə səy curi gordınedəybən kolxozədə, ya co koədə.
Məlo Husəynəli bə vaxtonədə həmən de bırz hıriye-həvate dastkoybən. Çokə pulən vardəşeybən bə dast. Çe NKVD (nəzorət komitə ) odəmon bə vaxtonədə ənəvin kəbəkə, guya mısodirə əkəyn bezəhmət bə dast vardə bıəyon (hıriyə-həvatə çiyon).
Məlo Huseynəli NKVD tarsiku bə gıləy yolə hımbə dənoydə həvate-hıriyeku bə dast vardə pulon, noydə bonisə. Bə kədəkiyonən votedə ki, hımbədə bıə pulon çəy ticorəti moyən. Hiçki bəy dast nıjənı ha!
Ruji çe rujon aşiş mandedəni Məlo yolə zoə Əlişoni gəv, okardedə ım sıri boştə həmro hamsiyə zoə Kamili.
Liskəy dəvardedə çı sohbətiku. Kamil de "pişim-pişimi" bə ro vardedə Əlişoni ki, petatı bəçəvon bon, tikəy pegətı əyo bıə noxuto, bokləo. Bəyo ki, kədəşon vəzyət yavəy, vəşi mardedən, kəy xıyzoni nıbeyətiku, kəsodətiku lap holyət kardedə.
Əlişon rozi bedə. Kamil petatedə bə bon, cifon pur kardedə de noxuti, de boklə. Gılə-gılə pedoydə ğabon gəvi, bunum pul koncoy?
Esə imon azize, pulə bərni gəvi pedoydə, ya ne? Pulo pegətedə, ya ne? Bonisə tikəy di evoyədə Əlişon çiysə famedə, bino kardedə bo zikkə jəy:
 — Ha nənə, bırəs, bardışone çe Lələ moyə!
Kamil rəyrə ıştəni şodoydə bono saru, vitedə bə kə. Kəxıvandən tadibəsə petatedə bə bon, vərəvurd kardedə ki, bunum bərni pulon ıştə vırədən, ya ne? Vindedə, har çiy ıştə vırədəy, rohat nəfəs səydə.
Hejo ım əhvololı bə diy ağə car bıjənən Əlişon bıə, hakanə Kamili vindeədə əvoti:
- Barde zınəj? Bəbaş!

BƏŞTı GUJDİYƏN BAXŞİMON
Guləli bobo çe nəvon hay-kuyku bərk rınciyedə, rıki gətedə bəvon:
 — Balə, həni şımə çımıku çiçon piyedə, dast bıkəşən çımıkuyəni, bışən bəştə kəəni!
Nəvon veyəzın — dilavərə həğiğət votedə:
- Lələ, tobə oxonə nəfəsi ıştıku dast penibəgətemon, bəştı gujdiyən baxşimon!

Kİ PıLO HARDƏŞE, ƏV BıŞU
Ziyadi vəyə bedə. Bə fəğıri fik doəkəs bedəni, çəy ıştən vəyədə benəvo vəşi mandedə. Pıə-moə, xıyzoni fik mandedə de vəyə omə-şəkəson, bə Ziyadi çandon məhəl noydənin. Ziyadən kom Ziyadbe? Əsl pılobəhə! Se-ço nimçə pılo bə hağ dəəvoni.
Ziyad ve çəş kardedə, guş eğandedə çəy ıştən vəyə pıloədo bəy bıdən, doydənin. Əvən rık kardedə, burs kardedə, şulon eloşkinedə, damə bedəni...
Mılxəs, vəyə dəvardedə, sə bedə. Omedə ə vaxt ki, bəg çe nuyə vəyu paliyo şəniye. Bə Ziyadi işorə kardedən ki, həni vaxte, dəşi vəyu tono. Bursə həvo mandəybən Ziyadi sədə, cım doydəni. Təkid kardeədə, votedə:
 — Vəyə pılo ki hardə, əv dəşu bə pardə! Az əyo dənibəşem, bəmı nıdoone pılo!

ZİYADı BAHANDOVıN
Rəhmətşə Siyab bəştə pıə — bə piyəmerdə Nusrəti rışxand gətedə, votedə:
 — Mıni boçi vaxtədə nahandovniye? Esə çanə bə nav əşim.
Əslən Siyabi cıvonətiyədə nə bo hande həvəs bıəşni, nəən nıbeşe ğabilyət bahandı. Hejo çəy yolə zoə Ziyadan ğabilyətədə bəy şəbe. Çokne votedən: çuyə səbe.
Nusrətə mamu jintono bə pe edyəseydə bə Siyabi, Ziyadi nişo doydə bəy, votedə:
- Handovniye girəm ve hostone, əfhaya Ziyadi bışi bahandovnəni!
Siyab xırp ıştə sədo bırnedə...

JıGOƏN NıNG BƏBE?
Piyəmerdə vaxtonədə iflic bıəbe çe Nusrətə mamu gıləy nıng. De ləvo ənəvi. Oləton bəçəy tani çəy nəvon tan əkəyn.
Ruji Ziyad çəy ıştəni ne, co oləton tan kardedə bə piyəmerdi, nubə bə guyəvon rəsedə, çanə əlləyək jəydə, guyəve bəştə bobo iflicə nıng dənoy zınedəni. Nıng ga jıgo, gaən jəgo pegardedə. Ziyadi səbr gətedəni, əştedə səpo, votedə:
 — Tu bəştı nıngi, jıgoən nıng bəbe?

HAYDİ, ĞƏRZULLA, HAYDİ, TARVERDİ, SADİBƏG, BıRƏSƏN...
XX əsri 20-30-nə soronədə Tolışə bandon tərəfo dızdon-dərandon vey əvoyn, hıcum əkəyn bə çəmə di. Həyvon, taxıl, çiç əvoy bəçəvon dast, toykiyə şəvonədə dənəyn bə nav, əbəyn. Bı səbəbən cəmat hakanə de nubə bə diy hıvos əkəşin.
Ruji maştəvoni Husi mamu, bo ruj obe kam mandəy şedə bə kumə, vindedə, vay, bardəşone çəy nənəma zandəgo! Bə hiçki hiçi votedəni, egınedə bə zandəgo lıngəriz, şedə bə nav. Ha şedə, şedə, omedə beşedə bə Sariyəli vişə.
Diyəroo vindedə dızdon ogoniyən hıtən. Çəy zandəgoən dəbastə bıə i kənoədə bə gıləy doy. Husi mamu mandedə mətəl: bə nav bışo, əy bəkışten, bə dumo bışo, zandəgo bəbarden...
İkərədə bəçəy sə gıləy fik omedə, çe doon peştono jəydə zikkə:
- Haydi, Fərzulla, haydi, Tarverdi, haydi Sadibəg, boən, bırəsən, dızdon anə iyon, dızdon iyon!
Bə Husi gurə sədo, bə doon şəx-şəxi, dızdon oğo bedən. Jigo zınedən, yolə dastə omedə çəvon səpe.
Hay bəştə səy mandedə, vitedən, pevılo bedən bə vişə nığılıyon, Zırəkə Husi mamu de sati zandəgo okardedə doo, ogardedə bə di...

GİN kARDıMONE Tı
Tələbə Lələzoə Bokuyo jıgo gıləy namə nıvıştedə bə kə: "Hurmətinə lələ, dodo, həni çımı barədə ğo məbən, (dılgi məbən) dabastəme əhd-pəymon iyo de gıləy şəhrıjə kinə, dəy hərəbaxtim. Həni pəydo kardəme ıştən. Bomı mənəvişon".
Namə dəşedə bə Xanəli Tolışi dast, handedə, jıgo gıləy cəvob nıvıştedə bə Lələzoə: "Lələ balə, roste tı pəydo kardə ıştəni. Xıdo xəy bıdə. Əncəx əmə gin kardımone tı."

BƏ Çı RUJ NOY ÇıMı NOM?
Ruji şatə Yusif rast gınedə bə Pəltəkə Teymuri. Çəvon aradə jıgo gıləy sohbət şedə:
 — ıştı no-no-nom çiç be?
 — Yusif.
 — Yu-yu-pıs? Bə dədə no-no-nom çiçe?
 — Çımı nom bə vəlləzinə ruj noy, mande çımı dədə nom, əy bə çı ruj bənoş?

HA ŞƏV XOK RU BEDƏBE BƏÇƏMƏ SƏ...
Əhməd de Hakopi - ım dıglə tocir bərk dustbin, anədə bəyəndı bovə hetışonbe, mol-mılki, tənxo (var-dəvlət), hətto xıyzoni etibo əkəyn bəyəndı.
Ruji iyən Əhməd xıyzoni vardedə noydə Hakopi kədə, şedə bə ticorət — bə səfə. Şəvi i aləmədə Əhmədi jen hardedə hərom, omedə dəşedə bə Hakopi lef. Hakop rəyrə şımşi vardedə noydə arədə: "Nun-nemıki bə ləğı jəy əzınim", — votedə, sə noydə hıtedə. Əhmədi jen kut kuye-kuye şedə bəştə mənzıl.
Hakop jıgo dərəsedə ki, ım ko Əhmədi təşkil kardə boəy ki, bunum Hakop bəfomande bəştə dusti, ya ne? Fik kardedə ki, omə səfə əvən ıştə dusti jıgo dəvinəo bebəka.
Əhməd səfəo omeydə, esə Hakop ıştə xıyzoni asbardedə bə Əhmədi. Bəştə jeniyən votedə ki, ımşango bışiş dəşiş bə Əhmədi yongo. Jen de təcubi diyə kardeədə, Hakop votedə:
 — Jəgo məslohate, əv dıminə mərtəbədə hıteydə.
Mıddəti bədigə Hakop səfəo ogardedə, omedə bə Əhmədi kə boştə xıyzoni barde. Tovə rəse xəbə səydə:
 — Çiç be? Bəşmə diyə kardışone? Rujon çı cur dəvardin? — Çəşon zurtə (zoklə) kardedə bə jeni, bunum Əhmədi dəy çı cur ləftor kardəşe? Jen səy gətedə bəyji, damə bedəni, Hakopi zoə petove zınedəni:
 — Papa, ha şəv xok ru bedəbe bə çəmə sə, tap-tupiku hıte zınedənıbim...

"HARDE HOSTONE, BƏHƏƏNİ..."
Rəhmətşə Xalığ Gurbanov sıftə kəlxozi sədr, peşoən sovxozi direktor bıə. Xalığə mamu hejo məsedəybən ki, çəy hamsiyə hıvoskə Kitobəli çayxonədə, vəyədə, koyədə, roədə-soədə, iyo-əyo votedə:
— Xalıği hardışe, bardışe, vılo kardışe...
Gurbanov ımoni əməsiybən, əncəx bebuli nəkəybən, hiçi nəvotiybən, səbr əkəybən.
Ruji kədə asbardedə ki, azizə mehmonım bome, şangonə çokə tədoruk bıgətən. Həmonə şəvi əğıl vığandedə, Kitobəli bə şəv dəvət kardedə bəştə kə. Çıyo-çəyo, ım sohbət-ə sıxan, Xalığ, çəş peğandedə, surfə omedə bə miyon, pılo omedə de nimçə, gujd de piyolə, kəbob de biski, patə kag de dısti... Surfə dəvoşteydən, dınyoədə bo harde çiç heste anə iyoy...
Kitobəli surfə vindedə, çəşış pekəllə bedə. Xalığə mamu votedə:
 — Kitobəli, tı çımı ov-otəşi hamsiyəş, boy nuni tojə bıkəmon. Bəhə!
Kitobəli vey lodə odəmbe, de hardı-həşi hiç saxtış nıbe: dı-se buccə pılo, tikəy kəbob, purşəy nun, zıngıri gujd hardedə, dasti okırnedə surfəo. Xalığə mamu ijən votedə:
- Zə, bəhə, anə xorək botı-bomı patə bıə.
- Ne, ne, harde əzınim, hejo hardemonım jıgoy, — Kitobəli gıy noydə kulisə ki, Xalığə mamu əy məcbur nıkə... Bəvədə Xalığə mamu sıredə, votedə:
- Zə, sıpə zoə, harde zınedəniş? Bəs boçi diyədə, vəyədə, koyədə, iyo-əyo nıştedəş votedəş: — "Xalıği hardışe, bardışe, vılo kardışe!" harde hostone, bəhəəni...

NAHARDEYE ÇƏY NOXƏŞİ
Votedən ki, Kitobəli bərk noxəşe. Diy doxtoron, rəyoni həkimon, çiçe çəy noxəşi? Nızınəşone təyin karde. Çəy zoon bardışone əv bə Boku, əyo nişo doşone bə yolə doxtoron. Bə rentgen, bə aparət, bə uzi, bə şua, bardışone bə çandon vırə, pəydo nıkardışone hiç gılə noxəşi. Oxoyədə gıləy piyəmerdə professori mıayinə kardışe Kitobəli, votışe:
- Çımı balə, çı merdi ruyon həmməy təylin. Çəy nişe hiç noxəşi. Bışən çoknə kardedəşon bıkən, bəy xorək bıdən: nahardeye çəy noxəşi...

HƏLƏ SƏME ÇƏY VƏ
çe Nəbi mamu hestışbe çordə gılə əğıl. Çəy həmro Mırvoriku xəbə əstənin:
 — Anə əğılı çokne zande, çətin nıbe?
Rəhmətşə Mırvori əvoti:
- Hələ səme çan gıləy və. Vəm sə nəbəy, esə hisob dəvardəbe visti...

CıVONƏTİYƏDƏ KİNƏ NƏVOY BƏŞMƏ
Bibizoə Şapi həmro şedə bə rəhmət. Arədə xəyli dəvardedə. Çəy boon piyedəşone gıləy vevə jen bıstənın bo Şapi. Bə kom kəybə şedən, ko gətedəni, kinə doydənin, "ne" votedən.
Şapi bojen Baci sıxanı mərdi-mərdonə bıvotbe. Baci bı məsələdən aşiş nahaştışe ıştə zıvon, votışe:
 — Xosə hivə, cıvonətiyədə kinə nədəyn bəşmə toyfə, çiçe bəgəm, piyedone esə piyəmerdətiyədə bəşmə kinə vite-vite bo?

ĞOLİ KıŞTƏ VAHAB VAY...
Sinifo bə miəllimon kobinet ogardə Vahab miəllim siyo-səmutə bıəbe. Tovə ome şodoşe jurnal mizi kutisə, votışe bə miəllimon:
 — Ha miəllimona, vəsyət kardedəm bəşmə, Xıdo koye, egınim-mardim, kırdi məvotişon bomı. Kutinə Əğəhuseyni ə gədə zoə bə çımı bukə vardəşe çımı movardə şıt. Həni bə zinhor oməm. Ehanə bomı kırdi jəone, jıgo bıvotişon:
 — Ğoli kıştə Vahab vaj,
Ğoli kıştə Vahab vaj!

XUN RU BƏBE?
Piyanıskə Məmmədəğə si sorbe dast pegətedənıbe çə zəhrimorə ərəği. Kəxəlizi zoə peyəşomi, ağılış beyəşi səo, yolı-ruk nəzıni ki...
İ ruj lap ovış peş karde çe lokə, anə peşoməşbe, ogardəbe lap bə sıpə. Odəmon şıkırne-şıkırne bardəşonbe əv bə kə. Peş bəy, mırdol kardəşbe ıştən iyən kə-bə. Kəxıvand — nənəmardə Gulxanım, həşt gılə əğıli nənə, iyən de gıləy yolə əzyəti evatəşbe çəj oləton, şıştəşbe merd hamomədə, dənoəşbe bə kə, olxortıniyəşbe bə yongo.
Məhəllə iyən gəvbəgəv doşe, bə məsğərə noə be Məmmədəğə ım beməsrəfə hol. Maştoni be, çəy piyaniskə həmron pegətışone əv bə lıngə, votışone-sırəyn:
 — Ha Məmmədəğə, çiçe iyən məsəmone, yamənə ğəhrəmonəti kardə. Bə çəmə guş jıgo rəsəy ki, jeni evatəşe ıştı şavlo? Ha, ha, ha!
Bearə Məmmədəğə çiç bıvoto çoke?
 — Zə, yavə — yavə gəp məjənən, si sore az evatedəm jeni şəvlo, rəvo bedə, i kərə jen evato çımı şəvlo, xun ru bəbe?

BƏŞTƏ OLƏTON DİYƏKƏ, NıDıZDıN
Ruji Əhməd iyən peyarşiyədə bə Mirəkbər əğə, məclisi şinə vaxtədə parseydə çəyku:
 — Məlo, tanım evatə, esə bəpe ıştə ğusli ekəm, bə kon tərəf bımandım: bə kobəson, bə ğıbilə, bə həşinıştə, bə həşipemə?
Məlo Mirəkbər dərhol jıgo cəvob doydə bəy:
- Bəştə oləton diyəkə ki, nıdızdın.

Kİ GORDıNİŞE HƏŞİ BƏ ĞıBİLƏ?
Nuri mamu hardı-həşədə vey soz bıə ıştə cıvonətiyədə. Ruji deştə iskanjə həmron çok-çoki peşome bəçəton, olxartedə doy bınədə, hıtedə. İ kərən xəbədo bedə, vindedə həşi egardə bəsə bandon səpe, votedə:
- Zə, həşi bə tərəfbe, esət bı tərəfe, ki gordınişe həşi bə ğıbilə?

SİNƏDƏFTƏRƏ ŞAİR
İ ruj Nuri mamu iyən piyan bedə. Peşoməynə həmron gətedən çəy kəşi, gədə-gədə vardedən bədi kəy. Rəhmətşə Gulməli ikərədə beşedə bəçəvon və, hejo əv bə Nuri mamu çəşi pexəviyedə, Nuri mamu bino kardedə bo şer pehande:
Gulməli omedə de pişpişi,
Cifış pure de kişmişi.
Beşən bəçəy vəy,
Bınıştən bəçəy vay!

HƏKİMİ MƏSLOHAT
Şiəllə (Şirəli lələ) tohmət jəydə bəştə bıvə — bə Nuri mamu:
 — Çımı azizə bilə, boçi dast kəşedəniş çı soxə ərəği? Oxo tı beçəmiş. Diyəkə, çı səo votedəm bətı, ərəğ odəmi kəy ğandedə, fər ğandedə ha!..
Nuri mamu jıgo cəvob doydə bəştə yolə bıvə:
- Şinə boyli, iminəni əve ki, az ərəğ jəydənim, kənyək peşomedəm. Dıminəni əve ki, ım peşome bəmı doxtori məslohat zınəşe: Az bəpe ha maştə-maştə sə ğram kənyək bıjənım, ki, perəxım noxəşətiku. Nıjənom, bəmardem. Tı çımı marde piyedə?
Şiəllə həni bəy hiçi vote zınedəni, ğərəyz ım sıxanon:
- Xıdo bırəsı bəştı imdodi!
Arəo i mıddət dəvardedə. Nuri mamu bərk gıniyedə bə lef-bolışnə. Esə bəmarde-sati bəmarde sohbət şedə. Şiəllə omedə ıştə dədə zoə-rukə bilə tono, sohbəti arədə votedə bəştə bilə:
 — Nuri, bilə, bəs voteş doxtori məslohat zınəşe bətı, sa-sa bıjən bə səloməti? ıme ıştı xəşəti? ıme həkimi bətı doə məslohati səkıştə? Bıkəş, mərəx!

TU BıBU BƏ RİŞİ Kİ...
Rəhmətşə Baxşəli peş 90-nə sori 20 yanvari dırozə riş oəgəti. Zahirədə əvoti ki, matəm ogətedə bo 20 yanvari şəhidon, əmmo bo duston sohbət əkəy ki, "Zə, çe roy inspektoron-polison həni bardəşone çəy zəhlə, roonsə ha ruj çəy maşini ogətedən ki, pul bıdə. Riş ogəte bəpeştə həni gınedənin bəy. Votedən, sipirişe, bıdə davardı bışi!"
İ ruj deştə amuyəzo — Əvəz miəllimi şeydən bə Bırədigo bo çay peşome. İnsofən çayəvon Əhməd çok ğəbul kardedə əvoni, çokə çay noydə çəvon vədə, sohbəti əsnadə əvən mərağ nişo doydə. Çayəvon Əhmədi de Baxşəli mamu arədə jıgo gıləy sohbət bedə:
 — Baxşəli mamu, çiçe çı riş ogəte səbəb?
- Hiç, hejo jəgo.
 — Nezə odəmı mardəbu ğasbu?
 — Ne, ne, hejo jəgo.
 — Bə məşhəd, bə Kərbəlo şəş?
- Ne, ne...
 — Bas nımoj votedəş, ibodət kardedəş?
- Ne, ne...
- Tu bıbu ba rişi ki, dastnımoji ov gınedəni bəy...

ƏĞıLİ DOƏ MƏSLOHAT
Bə sovxozi direktori xəbə doydən ki, bəs i dastə həyvon dənoə bıə bə çayə hi. Rəyrə ıştəni rosnedə əyo. Məvotbən həyvonon çe Şiəllə mamunbən. Çəy zoə Şəkər həyvonon çovnedəybən, fikış bıəni, həyvonon həmməy dəşən bə çayə hi. Şəkər ki vindedə direktor de tovi omedə, rəyrə həyvonon ovoştınedə çətonru.
Xalığə mamu omedə rəsedə bə ruy, sə-sıxan, tu-lənət kardedə bə zoə. Mılxəs, ıştəno bərk beşedə, cəhd kardedə ovaştı çətonru, bıdə çə zoə dərsi, tarsedə, ru nığıle, tase bəzıne, ovaşte zınedəni.
Gədə Şəkər de səbri guş eğandedə bə Xalığə mamu həmə sıxanon, hərbə-zorbon, oxoyədə bənə yolə odəmi jıgo nəsyət doydə bə Xalığə mamu:
 — Xalığə mamu, çı lozim anədə ku-kələk, gıləy koy be, gıiye, dəvarde. Həni əbıni çı koədə, Əncəx, şinə mamu, jıgo vey ğıyz kardedəşe. Ğıyz ziyone bətı.
Xalığə mamu həni bı sıxani çiç bovotı? Hırsış emardedə.
ıştən bəştə votedə:
 — Əğılən bıbu, rost votedə, ğıyz ğandedə odəmi kəy...

İYƏN ÇƏMƏKU BıVOTı...
Çe diy rəhbər deştə cəmati bə ro şeydənıbe. Hətto piyedəşbe çe diy zəminon i poəy bəhvatı bə co diy odəmon. De pentoniyən əloğə ogətışe. Çə diy vəzifə xıvandonkuyən səşe xəyli rışvə...
Şiəllə - ım kanə sipirişi şodoşe ıştən bə məydon, çe diy ğıryətmandə merdon-jenon əştin səpo, məydon taspəy. Çe diy odəmon nəhyə gurrə rəsəy bə pentoni rəhbəron. Sə rışvə ogordıniyə be bə dumo. Çe diy rəhbəri fıskə beşe. Şiəllə votışe:
 — Bə pojə bıjəni vəy de yabə benışoş, bəvote, tarsəyn. Bıdə esə dı ıştəku voteədə, iyən çəməku bıvotı...

BƏŞTı PıƏ-PıƏ...
İltimas Kamali amube, əmmo həmsin, həmsohbətbin. Hələ da-ponzə sinədəbin. Hakanə dave əgətin, iyən dust-həmro əbin, peyəgınin bəyəndı, bə ico ənəvin.
Ruji iyən bəyəndı gının bəsə çıtımə bipisə. Kamali ənəxəbədə doşe dımjon:
 — ıştı pıə gəvi...
İltimasi sıftə zevılə sırə kardışe. Əmmo ne, Kamal sıxani jintono mandə zoə nıbe, veyən çəy pıə-pıə çe Kamaliyən pıə-pıəye, ıştəno beşe, fər beşe, ogordınişe bə Kamali mərtəbəynə dımjon, sute-sute votışe:
 — Hejo bəştı pıə-pıə gəv...
Məsəkəson pegətışone əvon bə lıngə, votışone:
 — İyo votəşone ha, dışmen lozim ni bə jələvonon. ıştəni ğənimin...

MƏLO, HEJO ÇƏMƏ KƏY BOY...
Navko məhərrəmə mangədə jıgo gıləy adət hestbe: çe diy imkoninə odəmon bə şəvon məlon dəvət əkəyn bəştə kə, tovə maştə Ğıron əhandin, Xıdo kəlimon vird əkəyn, təziyə oəgətin...
Rəhmətşə Guləli gıləy cımə şəvədə çə devri nominə məlon: Axund Məlo Mızəffəri, Məlo Mirəkbəri, Məlo Əğəli, Məlo Təği, Məlo Məzlumi iyən co məlon, ğıronbahandon de diy hurmətinə sipirişə odəmon dəvət kardedə bəştə kə. Maşallah, jenon patedən tolışi curbəcurə xorəkon, dəvoştedən bə surfə firni, şıtnə aş, pılo, kəbob, obıştə gujd, həni çiçon...
ım dəm-dəsko vey — vey xoş omedə bə kəy hırdəni, bə Guləli gədə zoə Mortəzə: Roste, məlon Ğıron hande, mərsiyə vote, rozə hande ne, bəy həniyən ve ləzzət doydən patə xorəkon.
Çə şəvi maştənəy gədə Mortəzə Axund Məlo Mızəffəri vəy pebırnedə, votedə bəy:
 — Məlo, vey xayş kardedəm, rə-rə boy çəmə kəy.
Rəhmətşə Axund Məlo Mızəffər xəbə səydə hırdəniku:
- Çımı balə, bə çı səbəb?
- Məlo, tı kəynə çəmə xəy omeydəş, lələ şeydə bə У, harçi səydə. Moyə kəbob, mıvə pılo, obıştə kag, obıştə gujd... Məlo, nıvində çiyon hardedəmon, ləzət doydə!..

(*) BƏS DUKONƏDƏ Kİ MANDE?
Ğırbon conkənış kardedəybən, ov-avlod kıtə bıəybən bəçəy sə. Ğırbon xəbə səydə, nezədə bıə odəmon cəvob doydən:
 — Jenım koncoy?
 — İyom, şinə merdə, çiç votedəş?
- Hiçi! Yolə zoəm koncoy?
 — Azən iyom, dədə.
 — Off, gədə zoəm bəy şe?
 — Azən iyom, dədə, norohat məbi.
 — Kinəm kivey?
 — İyom, dədə, həmməy ıştı yongo gırdomon.
Ğırbon fəryod kardedə:
 — Şımə həmməy iyoşon? Bəs dukonədə ki mandə?

XƏCOLƏT KƏŞEDƏ
Əcəllə mamu şedə bə У, omedə beşedə bə kag həvatə vırə, kag əhvatiku xəbə səydə:
 — ım kagi bə çand doydəş?
Kagəhvat votedə:
 — Bə penco mənot.
Əcəllə mamu vindedə zolımi zoə vey boho votedə, de rıki kagəhvati pekıştedə:
- Bəs ım penco mənotə kagi boçi vi kardəşe ıştə çəşon? Gavər noxəşebu?
Kagəhvat zınedəni çiç bıvotı, Əcəllə mamu dəçıpnedə:
- Az zınedəm, ə həyvoni ıştə çəşon boçiş vi kardə. Xəcolət kəşedə bənə tı noinsofi bəy noə ğıymətiku!

(*) NıNG
Kolxozi sədri nıngış pegardəybən, əve omedə bə Bırədigo noxəşxonə. Nubədə doktor Bahadir bedə, sədr tovə rəse votedə bə doktori:
- Haydi, rəbi, pebast çımı nıngi, çok-çoki dəbast, fəhlon həmməy çımı roy bə çəşin, sovxozi koon yəndısə peş bıən, mandən mıni çəş kardedən...
Doktor çəy nıngisə dəvo-damon noy-noy, gədə-gədə votedə bəy:
- Hurmətinə sədr, bə sovxozi yolyəti kardeyro nıng lozim ni, sə lozime, sə! Nıng ne!

(*) ŞıT GıRDıLıV OV BıBU?!..
İ ruj bə fermə komisiyə omedə. Vindedən ki, şıti plan 120 faiz bə vırə rosniyə bıə. Komisiyə sədri de fermə mudiri rəhmətşə Şirməmmədi arədə jıgo gıləy sohbət bedə:
- Şımə şıti plani 130 faiz bə vırə rosniye bəzıneşon?
 — Bərosnemon.
- 140 faiz çokne?
- Bəznemon rosne.
 — 150 faiz çı cure?
Sıxan bə vırə rəseədə Şiri şedə bə fik, votedə:
- Həni vəs bıkən, şımə piyedone ki, şıt gırdılıv ov bıbu?!..

ıM ŞıMƏ CİFE?
Ocollo mamu vey sərvaxtə merdbe. Əy bə dast dənoy, bəy peyarşiye məholə kobe. Ruji nıştedə bə avtobus, Əhmədən çəy paliyo nıştəybən. Əhməd dasti dənoydə bə Əcəllə mamu cif. gədə-gədə bə nığıli bardedəybən. Əcəllə mamu dəvaştedə gətedə çəy dasti ıştə cifədə, votedə:
 — Zə, hiç xəcolət kəşedəş? ıştı dast çiç kardedə çımı cifədə?
Əhməd rəyrə votedə:
 — Aa, mamu, ım ıştı cife? Votem həlbət çımıne. Votedəmxo, nəvedəm, ıştə pəpruzi pəydo karde zınedənim...

(*) MƏVOTƏN BƏ AXMƏXİ DOƏMONE KİNƏ...
Əhməd jıgo nəsyət doydəybən bəştə kinə piyə zoə:
- Kinə bə şərti doydəmon bətı: bəpe ərəğ penışomı, pəpruz nıkəşı, kəy koonədə bə çımı kinə koməg bıkəy, həmə ğəzənci bə kə biyəy, vılo nıkəy. Bə har vırə şiş, bəpe kinən deştə bıbəy...
Zomo ((yəznə) oşandedə ıştə səy, votedə bəştə həsuyə:
- Azən rozim de şərton, çımınən hestıme şərt.
Əhməd de şovği xəbə səydə:
- Əv çı şərte, çımı balə?
- Məşən iyo-əyo məvotən ki, bə gıləy axməxi doəmone kinə!...

(*) TƏKƏYƏNİ ÇƏ GıLƏ PƏLƏNGİ DıL...
Har pozəvədə diy tifangəvonon kıtə əbin bə ivırə, har kəs gəp əjəni gıləy əhvolot. Sıxan kardeyədə hiç kəs rəse nəzıni bə Şabonə mamu. Əv sıxani de ləzəti əkəy, odəmi əpişe dəşu bəçəy gəv. Duy jıgo bə riyə eyəğandi, oj əmandi çe məsəkəson gəv.
İ ruj jıgo gəp jəydəbe:
 — Penə vişonədəbim. Bənem de şır-şıri omedə dı gılə pələng. Hiç ıştənımən nızınəme kəynə evatıme tifang duşisə, mizon gətıme pələng, okırnime çəxməx... İkərən bənem pelxartən pələngon dıynən.
Muxtari petove nızınəşe:
- Şabonə mamu, oxo ıştı tifang iluləy, bə i gullə kışte dıglə pələng?
Guş səğandon həmməy sırəyn. Şabonə mamu narıştışe ıştən:
- Çımı balə, çə gılə pələngiyən dılış təkəyəni!..

(*) SıPƏ MƏBƏ DEŞTƏ...
İ ruj Gulxanım votedə bəşə şuyə — bə Məmmədəğə:
 — Əlbəsaat ım koğəzi bıbə, poçto dərokə, əsgərə əğıli çəşon nımandın bə ro.
Məmmədəğə pencəku diyə kardedə bə bentoni, vindedə vavazi tuğyoni, damə bedə:
 — Gulxanım, hələ diyə bıkə bə bentoni, voa voydə. Jıgo həvoədə hiç sıpən benibəşe bə benton!
Fikış əğıliku bıə Gulxanım sıpə nomi məseədə, de rıki votedə:
 — Çiç? Sıpə? Sıpə məbə deştə, sard bəgıne bəy, bəbole...

(*) HƏNİ ıŞTƏN VOTEYƏNİ!..
İ ruj Nusrətə mamu de Ziyadi şedən bə Boku. Şəhrədə nəvedənbən. Rast omedən bə Nusrəti əsgərəti dusti, Maç-murç, xəbə-xubə bəçəton dust xəyli nozə kardedə de Ziyadi, de zərfəti xəbə səydə əğıliku:
 — Zə, hələ bəştə mamu bıvot ha, tı çiki zoəşe, çiki zoəş?
Nozə nıvində Ziyad xəcolət kəşedə, edyəsedə jintono bə penton bəştə pıə, yəni: "lmeyəni çımı pıə, çiç xəbə səydəşe?" Nusrətə mamu vindedə əğıl hut bıə, cəvob doydəni, petove zınedəni, votedə: 
— Zə, həy zoə hə, bıvotəni!
Ziyadən votedə:
- Dədə, həni ıştən voteyəni!..

(*) DƏDƏ, PATƏME, VADƏM?
Məhrəmə mamu ve mehmondorə merd bıə. Kə-bədəş mehmon bə kam nəbi. Çı foydə ki, hestışbe gıləy axməxə zoə, məclisi şinə vaxtədə gıləy səfeyə sıxan əvotibən, dədə-nənə pərt əkəybən.
İ ruj Məhrəmə mamu ıştə zoə bərk tənbe kardedə, votedə:
- Sıxani gəvədə bıpat, vadə. Vəse həni, çanə bəmə xəcolət bədoş?
Oşəvi iyən kə-bə pur bedə de mehmoni. Məclisi taspə vaxtədə səfeyə zoə sədo kardedə ıştə dədə:
- Dədə, patəme, vadəm?
- Sıxanı patəbu, vadə.
- Dədə, çəmə mehmonon guşon bə həy guşon oxşedən!..

(*) NıVOTıME, PULıM HESTE
Ruji Əcəllə mamu kuçədə ıştən-bəştə gəp jəy-jəy şedəybən. Hamsiyə merd əy vindedə, votedə:
 — Səfi bıəş, ıştən bəştə sıxan kardedəş?
Əcəllə mamu ıştəni jıgo sığortə kardedə:
- Deştə vicdoni gəp jəydəm.
 — Çiç? ıştı vicdonı heste?
- Həlbəttə, hestıme. Bovə bıkə!
 — Vicdonı bıəbəy, çımı ğarzi ədəyş!
 — Az votem: vicdonım heste, nıvotıme: pulım heste!

(*) KƏDƏ VE SıXANBıKƏ KİYE?
Ruji Ziyad xəbə səydə ıştə pıəku:
 — Dədə, zınedəniş, boçi inə zıvon votedən bə çəmə zıvoni?
Siyab sıre-sıre votedə:
- Vindedəniş kədə ve sıxanbıkə kije?

(*) GUCİLİ BıNƏVıM?
Vağzalədə i kəs nez mandedə bə Şıxəli mamu, votedə:
 — Xaləzoə, cəmədon lozim ni? — Dastədəş gətə naxşinə cəmədoni edaştedə bə Şıxəli mamu. Şıxəli mamu peğandedə ıştə amon:
 — Cəmədoni çiç kardedəm ki?
 — ıştə oləton bənoş bəy.
- A, a, ıştən gucili bənəvem bəs?

(*) ÇANƏ BƏSTEM?
Fabriki mudir zang jəydə bə Sığortə idarə:
 — Ehanə bısuto çəmə fabrik, çanə bəstem?
Bəy voyedən:
- Da soriku bə ponzə sor...

(*) BƏMıNƏN BıVOT
Kuçədə Əcəllə mamu rast omedə bə Şıxəli mamu, vindedə ki, pərə merdi rangı-ruf:
- Bə çımı çəş bikef çiyedəş, ha Şıxəli mamu?
- Hiç xəbə məstən. Bəsə iglə sıxanisə Jeni rık kardışe, şe bəştə pıə kə.
 — Tını Xıdo? Əv çı sıxanbe? Hələ bəminən bıvot...

"TƏSDıĞ KARDıME Tı"
Bə Tolışi xani xəbə doydən ki, bəs Masali di Kulətonədə heste Gozəl nomədə ıştənobıvotə gıləy cohil. Hiçki çulə arışte zınedəni çəy vədə.
Tolışi xan votedə:
- Hiç ıştə muyən genc məkən! Şımə ım Xan əy jıgo ıştə vədə xəcil bəka, kulli-cəmat bebəşe bıçımi təmşo!
Tolışi xan omedə bə Kuləton, mehmon bedə bəştə dusti. Dust bo Tolışi xani çok gıləy məclis dərosnedə, Gozəliyən dəvət kardedə bə ziyofət.
Məclisədə Xan gıləy koğəzə mənot bekardedə ıştə cifo, lulə kardedə əy. Tənbəku ekardedə bə koğəzə lulə kisəo, jəydə otəş bəy, noydə ıştə gəvisə, bino kardedə bənə pəpruzi kəşe. (Bəvədə mənotən mənot be ha, bə ğızılı (bə telı) bərobər be. Bə penc kopug odəmon çanədə gujd, ğənd səydəbin...)
Xan pəpruzi duyəbınə pekəşe-pekəşe fik doydə bə Gozəli. Çokne bəvoten məydon handedə bo rəğibi. İkərən vindedə ki, məclisi jinə sədə nışdə Gozəli dast bardışe bəştə cif, bekardışe gıləy se mənotə koğəzə pul. Lulə kardışe, ekardışe bəçəy dılə tənbəku, bardışe dast bo otəşi ki, "pəpruzi" bısutı, Xan jəydə zikkə, sədo kardedə Gozəli:
— Zə, Gozəl, bımand, puli məsut, tınım təsdığ kardime tı. — Çəyo de ərki votedə, — Sıpə zoə Gozəl, az Xan be-be, həyfim omedəbe bə mənoti otəş jəy, tı de kom dıli se mənoti vəşnedəbiş?

"VAZİLƏ" LEK
İ ruj əvəsorədə Lankoni xan tuki nışonə vaxti deştə əyonon bə ico dəvardedəbən de məzə. Nışonəkə jenonədə gıləyni votedə:
- Esə gıləy dərs bədom bə Xani.
Xan deştə dastə rəsedə bə nışonəkə jenon bərobəri, hiç "Xıdo ğıvvətən" doedəni. Jenonku tike dəvardedəni ki, jenon dılədə gıləy ğoymə "vazilə" sədo beşedə. Hətta Xan ıştənən, çəy dastəən pelarzedən, həroson edyəsedən bə dumo. Vindedən ki, jenon de "fıxıl-fıxıli" sıredən. Xan ogardedə sıre-sıre votedə bə kətto:
 — Umutiş, kiye ə "cigəmandə" jen, "Xıdo ğıvvəti" əvəzi bəmı dərs doedə? Ə nışandə leki baxşedəm bəy.
Çə vaxtiku çə leki nom mandedə: "Vazilə" lek.

ƏKBƏR XAN
İ ruj Tolışstoni nominə xanəndə-bahand Əkbər xan beşedə bə məzə ki, təmşo bıkəy bə budə şartuki, marzonədə beşə nobənoə aləfon, bejəni ki, fikiş bımandı. Diyəroo gıləy mahneyə sədo omedə bəçəy guşi, ha şe-şe nez mandedə, oşko məsedə çəy mahne sıxanon:
— So-bədə go dədovnem,
Go vite, az bətovnem.
Boloədə zoə bənovnem.
Əkbər xane əçəy nom.
Əkbər xan şedə bə fik, sıredə:
 — Xido ıştı arzu bıdo, ha hovə.
Ogardedə bə kə, umutedə kiye ə jen, dı kisə şartuk vığandedə boəy.

BƏS Kİ HARDE?
Rəhmətşə Cəfər bə kə omeədə həm ve ogıniyəbe, həmən vəşi gətəşbe. Bə kə tovə rəse, sədoş kardışe:
— Çımı niməyjə biyən hələ.
Jen şe bo xorəki varde, vindışe çəy noə vırədə ni xorək. Vang kardışe zoə, kinə:
 — İyo noəmbe merdi xorək, bəy şe?- Hiçki cəvob nıdoeşe.
Bə şikhaşiki Cəfərən sərəsəy:
— Jenə, çiç bıə?
Jeni gəp jəşe ki, bəs hol-ğəziyə jıgo:
 — Ğəssəm bıbu bə Xıdo, i yolə ğeyf məyjuyə ğəylə oğətəmbe botı, esə əv ni.
Cəfər tikəy vasvası be, rə peş əbi ıştəno. Tikəyən bukədə sıxanbıkəbe. Oərəz, merd bərk rıkno be. Əyən zoəku, kinəku xəbə səşe:
 — Çımı niməyjə xorək ki hardışe, boçış hardışe?- Hiçki bə gi nıgətışe. Cəfərə mamu ıştənədə peş be, bə i gəv votışe:
 — Ğeyfi ğəylə tı niharde, əy niharde, (nişo doşe ıştə gavz) bəs çımı ıvrəy hardışe?

FƏRƏĞƏT
Rəhmətşə Mahmudi haftom be. Ətrofi nominə məlon iyo bin. Fəgət Şeyx Mızəffər hələ omənıbe. Tikəy bədigə əvən oməy-beşe.
Şeyx Mızəffər bə məclis dəşeyədə, Axund Cəlal eşte səpo, bərkədə əmrış karde:
- Məlon, fərəğət!
Məlon həmməy ikərədə eştin, dastonışon noy tonədə, diyə kardışone bə Şeyx Mızəffəri, pekırnişone ıştə gərdən.
Şeyx Mızəffəri nıngış dahaşte, edyəsəy bə məlon, zevılə sırəy kardışe, işarə doşe de dasti:
- Azod, azod, bınıştən!

BƏNƏ Tı XANİ
Kulətoni Gozəli anə tarif kardedən bo Tolışi xani ki, əv deştə dastə omedə bəçəy vinde. Nıştedə ıştə dusti kədə, Gozəliyən dəvət kardedə əyo. Vindedə Gozəl gıləy siyo lodə merde, çəşonış nıştən bə konə. Bə Gozəli votedə:
 — Ve tarifon votəşonbe ıştı həxədə: hay jıgo reçine, sıxanvərze, hay jıgo ağılmande, fərosətine, çı bızınım, jıgo tədbirine. Bə tarifi nəgınişbən.
Gozəl edyəsedə bə Xani, vindedə Xan gıləy sırafsunə ləndəvurə merde, anə koke, nəfəs səy zınedəni, gəp jəyədə fis-fis kardedə, votedə: 
— Hurmətinə Xan, hejo bənə tı sırafsunə Xani bənə mı lodə Gozəlış bəbeyəni.

(*) KƏMİNƏ KıŞTıŞE Mı...
Gıləy kədə kəxıvandə jen taxıli jəydə bə kəminə. Çəyo kəminə ehaştedə kəybə peysə. Ləzi bədigə merdış omedə bə kə, kəybəku dəvardeədə, səy pekuyedə bə kəminə. Merd rıkno bedə, kəminə pegətedə ekuyedə bə zəmin. Kəminə vaştedə gınedə bə merdi sə.
Merd tikeyən condo bedə, kəminə pegətedə lap bərkədə ekuyedə ji po. Kəminə iyən vaştedə tikəyən bərk gınedə bə merdi sə.
Merd lap rıkin bedə. İ ləğı jəydə bə kəminə. Kəminə vaştedə-gınedə bə merdi zono astə, bərk dojnedə.
Merd lap gəzəbnok bedə. Tikəyən bərk jəydə ləğı bə kəminə. Kəminə çəy nıngi pusti lu kardedə, merdi xun vardedə, vitedə bə bi, jəydə zikkə:
- Hay camat, bırəsən, kəminə kıştışe mı!

PATƏ Kİ PATƏ?
Gıləy merdi hestışbe dıglə jen: Bə gıləyni əvoti Şatə, bə gıləyniyən Şahə. Şatə gədəy beçəməybən, səy dəvasteədə, satə dingə əjəni. Bəro bəy jıgo əvoti. Əmmo ve əpişe Şahə, çuşçıko əv ve reçin be, həmən çok oəgəti merdi nozi.
Ruji merd koyku bə kə omedə, bərk vəşiş bedə. Şatə piyozə patə (piyozə ğəylə) noydə merdi vədə. Merd i keçə pegətedə xorəko, hardedə, xəbə səydə:
- Patə ki patəşe?
- Patə Şahə patə, — Şatə cəvob doydə bəy.
- Əhsən, çe çokış patəşe, — Merd tarif kardedə xorəki. Şatə rəyrə damə bedə:
- Zə, hejo azən koməg kardəmeyəni bə Şahə, bə ico patəmone. Merd i keçəən pegətedə xorəko, dənoedə bə gəv, lıv peçoknedə:
— Sıpə kinə, votedəmxo, boçi betəme ım patə?

NAMƏDİMƏTİ
Kuçə jeniku parsəyn:
— Boçi bə bevəcə ro egıniş? Niç xəcolət nıkəşəy?
Kuçə jeni i çəkkə jəşe, votışe:
— Vallah, az çı koy xıvand nıbim. Bı ko çımı namədiməti bais be: Behəyoə merdon egınin dumo mı, bə hişki "net" nızınəme vote, egınim bı ruj.

LOLƏ HƏ
Usto Bağır ıştə kəy pegətedəybən, həmən şinə sohbət kardedəybən. Bı heynədə i kəs besəlom, bekəlom dəvardedə kəy tono. Tikəy bədigə iyən ogardedə saru... Çəy hejo kəy tono, usto paliyo tamtamijə davarde, Usto Bağır dumotono vang kardedə əy:
 — Ha mamuzoə, çəmə gin bıə gıləy gəvdəbastə lolə hə, nıbe ıştı omə tərəfədə, nıvinde?
Usto paliyo koəkəyon bino kardedən bo sıre. Həmonə odəm hutbedə ıştə kuti, rangi doedə, rangi səydə, ıştə gıno bəsə dəşedə, ya ne, kut kuydə, piyedə-şedə.

BƏMı LOZİM Nİ JıGO PARTİYƏ
Rəhmətşə Yəhyo mamu peş mıhoribə fermə mudur ko kardedəbe. Pokə odəm be, əncəx soyə be, dastojbe. Bə hiç kəsi "ne" nəvoti.
Ruji pentono bə fermə omedən təftiş kardeyro: nimə kilo ruyən, dı kilo cır, penc litr şıt bəkam omedə. Merdi egətedən bə maşin-bardedən, partiyəku bekardedən, mıhokimə bəpeştə penc sor ko bırnedən boəy, dəro kardedən bə zindon.
Dilədə çiçon kəşedə, gıləy əv zınedə, gıləyən Xıdo. Tikəy bədigə yolə amnistiyə bedə, Yəhyo mamu beşedə zindono, omedə bə kə.
Mıddəti dəvardedə. Ruji partkom omedə çəvon kəy, votedə:
 — Gıləy xəto be, dəvarde. Esə beşəş bə təmizi. Boy sənibəton dəşi bə partiyə.
Yəhyo mamu vırəo vaştedə-əştedə səpo, kəybə nişo doydə bə partkomi, votedə:
— Beşi, bışi, tını Xıdo. Bəmı lozim ni bəsə dı kilo cırisə mıni gətə partiyə.

NİYƏ GıĞLƏ
Rəhmətşə Məlo Huseynəli mıhoribəku ome bəpeştə briğadır ko kardedəbe. Bənə mıharibə ğanunon əbəy ıştə koy. Ha ruj maştone rəbədəli peyəkəy jenən, merdon; ıştən əbəy bə ko.
Ruji kolxozi jenon gıləyni — Dılxıyə vəyu tikəy di beşedə bə ko. Huseynəli mamu omedə bəçəvon kə, votedə:
— Haydi, rəbi, beşi bə ko, cəmat həmməy kəfşənədəy, bılıv!
Vəyu votedə:
- Ha Huseynlə (Huseyn lələ), bəştı sə çavom, lıskəy fəti patedəm bo əğılon tovədə, əmon bıdə, əy bıpatım, əğıl vəşi bəmarde. İyən kam mandə bo niyəm ome, bıdə əvən bo, erutım, əlbəsahat omedəm.
Huseynəli mamu ıştəno beşedə — fər beşedə. Tovə şodoydə bə so, i ləğı jəydə bə niyən, arıştedə əy, votedə:
- Tukəm bəştı tovən, bəştı niyə gıflən! Esə bıpat, esə erut!

Dı GıLƏ HƏ
Ovəkırın Suləymoni hə çand vaxtbe ki, ogıniyəbe, pibe. Bənə ıştə xıvandi lod bıəbe, ərəbə okırne zındənıbe.
İ ruj kuyəçəşə Məmmədəli (kuyən bıbu, bı çandə soron maşin romedəbe) roysə rast omedə bə Suləymoni, maşini ogatedə, votedə bəy:
- Zə, Suləymon, məsəme nəvedəş bo zırəkə həy, əfhaya, dıglə hə dəbastəme kəybə gəvədə. Bışi kom gılə bəgəm bakaş, penışt bıbə, halol kardedəm.
Kuyəçəşə Məmmədəli romeşe maşin, şe. Suleymon ve şo be çı sıxaniku. Nunış ərəbəo beşedəbe. Ərəbəən hə nıbo, hələm-həlbət rome əbıni.
Mılxəs, Suləymon oməy-beşe bə hamsiyə di, peydo kardışe kuyəçəşə Məmmədəli kə, mande soədə hele kardışe:
- Ha kəxıvanda, ha kəxıvanda!
Dıglə jen beşin kəo bə biy, dıynən ikərədə parsəyn:
 — Çiçe, boylima?
- Məmmədəli vığandəşe mı. Votışe ki, kəy bəysə dəbastəşe dıglə sozə hə. Gıləyni səçın bıkəm, bıbəm. Hovəli, həon bə çəş çiyedənin?
Jenon edyəseyn bəyəndı, zevılə sırə kardeşone. Çəy bəpeştə votışone bə Suləymoni:
- Boylıma, hiç hə-asb bıəni çəmə so-bədə. Ə kuyəçəşə Əzrəği nəzədə gətəşe əmə. Əmə dıynən çəy kəxıvandimon. Esə çəmə kom gıləyni bəgəm kardedəş, pegət, əmə hozımon.
Ovəkırın Suləymon hut be mande ıştə səpe, çandibəçandon bəştə oməy, kut kuye-kuye beşe çe soo. Jenon sırəçəkkə se-ço ruj çəy guşono nışe.

ÇıMı NOMOJı BƏ ĞƏZO MƏDƏ
Ruji Əhməd omedə Məlo Mızəffəri payliyo, xayş-mınnət kardedə ki, jeni təloği ogırdıno bə dumo. Məlo de Əhmədi arədə jıgo gıləy sohbət şedə:
- Çiçe bəgəm, jen guş doedəni bəştı votəy?
- Nəy, guş doedə.
- Gasbu, kə-bə notəmiz oğatedə, şışte-pate zınedəni?
- Nəy, çəy təmizəti, patemon ve çoke.
- Gavar həni əğılış bedənibu?
- Nəy, zoəmonən heste, kinən.
- Zə, kəxəlizi zoə, mavuji bədənədəş yarə-xorə bəməl omə?
- Nəy, nəy, bədənış bənə sipiyə kuye.
- Kə vironə nıbu ıştı, merd, bəgəm tıni bə nez haştedəni, rozi kardedəni?
- Nəy-nəy, hiç bəmı "ne" votəşni, harçi vırədəy.
Məlo həni ıştəni oğate zınedəni, rıkno bedə:
Zə, fılon-fılon şudə, həni əv ni, ım ni. Bəs dardı çiçe? Çəşı bə kom sıpə kinə damə, ım xosə  jeni bekardedəş? Haydı beşt, beşi soo. Nımoji vaxt davardedə, çımı nomoji mədə bə ğəzo.

ODƏM — MODƏM Nİ
Merzəxan de Lələxani — dıglə bıvə ləxə gəvbin, ruj dorozi hejo bə gəp əbin, bə oşko — bə xəlvət sohbət əkəyn. İ ruj şəhərədə gəp jəy-jəy omedən beşedən bə gıləy çayxonə. Nıştedən, çay omedə, çay peşome-peşome gəpən jəydən. Merzəxan votedə:
- Zə, tikəy gədə-gədə gəp bıjən, gırdo əmə odəm heste, bəməseyn, beabru bəbemon. Lələxon edyəsedə bə ço tərəfi votedə:
- Zə, ğəm məbə, iyo odəm-modəm ni, yəni tolış ni, həmməy tırkin, dənibərəsen, ıştə sohbəti bıkə.

ÇƏŞJƏ ALƏKBƏRİ DE ÇƏŞJƏ ALƏSKƏRİ ƏHVOLOT
Çəşjə Ələkbər jiyedəbe dıy bı sədə, çəşjə Ələsgər diy bə sədə. İ ruj imon diy miyonədə bəyəndı pegınin. ım gıləy votışe bə gılə:
- ıştə zuy nışo doy bəzıneş?
- Həzohəlbət, — Ələkbər damə be- Hələ bı həmoyə asfalti dimi diyə bıkə, bənə şişə sofe ha.
Asfalt de sati miyonədə çəkəy, ro dı poə be.
Ələsgər damə be:
- ım çiçe ki? Hələ de asfalti səpe omə traktori diyə bıkə. Əxxoy, ənədə oson ıştənbəsə hərəkət kardedə ha!
Tralrtor iberdəmə pepırtiyə, sındi-siyə be, eməy bəsə asfaltisə. Məcbur bin, traktorışon hissə-hissə kırnişone — bardışone. Təmiz kardışone ro.

ŞOL
Bibizoəm Şapi bənə tılə gıləy merde. Conbozə hırdən, nomojəvoj, zəhmətkəşə insonbe. Fəgət jenəməşonbe: ve pidəşbe de jenə toyfə gəvbəgəv doy, sohbət karde...
İ ruj avtobusədə çəşış pexəvedə bə hamsiyə vəyu. Dənoedə vəyu ji çonə, yəni bə sohbət gətedə, bunən çiç votedə bəy:
 — Xanımə vəyu, tı ki isorə vəyuş, tojəbətojə əğılxıvand bıəş. Əmmo vindedəm nozokə olətı tan kardə. Çımı balə, hiç tojəzandə vəyuən jığo benəve? Boçi bəştə peşti gıləy paşməynə şol davastedəniş? Tarsedəniş bətı sard bəgıne?
Şapi bə gəpbe, əmma fikış nıbe ki, vəyu bənə siə şoli bə sıə çəğənde ogardə.

NıMOJ VOTEDƏ YA NE?
çe Məhməd mamu təmom bıəbe həşto sin, əmma ve vaxtbe bejenbe. Bejenəti yamən təsir kardedəbe bəy. Bəgəm bə jeni meylış nıbe, boştə tojə jen vardedənıbe? Ne, ne, əslən jenpərəstə merdbe Məhməd mamu. Kinəjen varde bəy həni danibəme, ımi dərəsedəbe. Əmmo kom vevə jeni nomiyən gətedəbin, Mahmudə mamu bəy gıləy liberə jəydəbe, səydənıbe.
İ ruj "Mığoni diyon gıləyniyədə heste gıləy vevə jen", — votışone, — bo Məhmədi bəvəc bome. Sipirişon-sipiyəsəon pegətışone Mahmud, şin bə daynəti.
Əyən bıvotım ki, Mahmudə mamu nəzıni sıxani çəmiyən. Sohbət şə vırədə əvoti gıləy sıxan, aləmi əjəni bəyəndı. Mahmudi ım xosyəti zınə Mailə boyli (Məhmədi yolə zomo-yolə kinə həmro) votışe bəy ki, bə daynəti şeədə Məhməd hiç damə nıbu, əncəx "ha", "ne" bıvoti, vəssəlam.
Mılxəs, sohbət doroz-kırt bedə, vevə jeni pıəku "ha" cəvob sə bedə. İkərədə Məhməd xəbə səydə:
 — Çəmə sə hovə nımoj votedə, ya ne?
Mailə boyli ha votedə: "Zə, çı sıxani vırəş ni. "Nımoj votedə, ya ne?" bı məsələ dəxlış ni. Votedəni, ubəmuteş, ıştı kədə bəvoteyəni?" Ney ki, ne, Məhməd mamu əştedə səpo, bəo beşeədə votedə:
- Bəmı lozim ni nımoj nıvotə jen.

MEXİ KOMCO EJƏNıM?
İ ruj Moxtar miəllim omedə bə raykomi ğabul. Dəşedə çəy payliyo. De raykomi "xoş-beşi" bəçəton, okardedə deştə vardə zambuli, dı metrə jiyə, gıləyən həyvonə mex bekardedə, noydə itərəfə. "SSRİ yolə xəritə"ən oğandedə bəsə mizi kuti, votedə:
- Həmro katib, devlət votedə, diyovıjiş, so bıkaşt, həyvon oğat, xeyzoni nığo bıdə. Azən ogətedəm i gılə zandəgo. Əmmo dəşəm bə bəlo. Zınedənim konco bıçovnım ım həyvoni, konco ejənım çəy mexi? Kəfşən ni, çovniyə vırə ni. Məhol həmməy hiye: Kələmə hi, çayə hi, pamədorə hi, gandımə hi, şartukə hi, boğə hi, dılə hi, çolə hi... Hi, hi... Hejo həyvoni bə bi bekardedəm, bardedən dəbastedən sovxozi fermədə, cərimə kardedən. Esə tı bəmı gıləy vırə nışo bıdə, bıbəm ejənım əyo ım həyvoni mexi, zandəgo dəbastım, biçovnım...

NİMƏN ZİYOD
Gıləy beobrinə, benomusinə merd pearşedə bə Şiəllə jeni, de gıləy vonə bəy domjon doydə:
 — Sıpə kinə.
Jen vindedə ki, ım domjon vey nohəxədə doəbe, hejo ji yaşmağı cəvob doydə:
- Sıpə zoə tıniş, nimən ziyodə.
Ə merd şedə bə kə, əhvoloti gəp jəydə boştə jeni, oxoyədə votedə:
- Çə jeni bəmı "sıpə zoə" vote, jəgoən bə çımı kefi gınedəni, əmmo əçəy "nimən ziyodə" vote, sutışe çımı pıə gur.

POYƏ TUALET
Di odəmonədə gıləyni şedə bə hamsiyə di kurə bo ko-rusi. Ehtiyoc bedəşe, dəşedə bə tualet. Mışohidə kardedə ki, ım tualet çuədə dutə bıə zəmini kuti gıləy çoli səpe. Vey xoş omedə bəy. Dı dasti doydə jıgo-jəgo, vindedə əy pevate bəbe, sıvıke, rohət bə co virə barde bəbe...
Toyki egınedə, dəşedə bə tualeti dılə, buturum pegətedə əy, dəro gınedə bəştə kə. Roədə gıləy əğıl bəy pegınedə, bərk tarsedə, hətta bə poyə tualeti sığən ğandedə. Tualet bıdızd ğəribə curə sədo bekardedə bəyo, hırdən huyə pegətedə bo vite.
ım əhvolot peşo bə camati məlum bedə, bə dızdi jıgo nom noydən: Poyə tualet.

ıM DƏY ƏĞƏTNİ
Diyədə gıləy çəxırəhə i ruj vang kardedə bəştə kəy həm çəxırəhə duston, həmən məlon. Kəy i çəşmədə deştə duston ərəğ jəydə, bə çəşmədə məlon Ğıron handedən.
Əcəllə mamu ımi məsəcəğın arəku beşedə, votedə:
- Çı koy oxo nişe, Xıdo kitob de ərəğə şişə əğətni.
Ənəho dəvardedəni həmonə kəxıvand gınedə bə kəzəl, mandedə ji maşini, mardedə.

ÇƏY GUŞON DıYNƏN ÇıŞıNE
Rəhmətşə miəllim Nazil har dəfə mıbohisə egıneədə bə mərc ətojni, əvoti:
- ıştə ım guşi girov noydəm, əgər çımı votəy nıbu...
İsabala ha jıgo mərcədə dı kərə əy barde bəpeştə haciyo əvoti:
 — Esə çe Nazil miəllimi guşon dıynən çımıne.

XƏY — ŞƏRİKU NıMANDƏ ODƏM
çəmə məholədə dəbe, bəpe bə xəy-şər bışi, bə bevandi koməg bıkəy, xəy-şəri dəftərədə ıştə nomi, çə nomi vədə bə ğədri pul bınıvışdi. Əmmo Ziyadi nom hiç dəftərədə bedəni. Həmməy xəy-şəronədə iştirok kardedə, hardedə-peşomedə, əmmo pul doydəni. Cəmat bəsə dəşedə ki, Ziyodi ğəzəncə vırəş ni, koməg bıkəş ni. Xıdo koy, besone, beavlode, bıdə boy iştirok bıkə, çanə hardedə bıdə bəhəy.
Əmmo bə cəmati kefi əv gınedə ki, sıxan egıneədə Ziyad votedə:
 — Ğızlıvoədə gıləy azim ki, xəy-şəriku mandedənim, bə həmməy xəy-şər şedəm...

BıDƏ ZİYOD UMUTİ BƏŞMƏ
Həştminə sinifədə riyaziyat dərsi bəpeştə tənəffusədə Musa miəllim (adətışbe tənəffusədə bə kə doə məsələ — misali izohkarde) dastədə mel (təbaşir) lohə vədə tasbəbe. Ziyod bitono ome, sinifi kəybon laybalay okardışe, sipi kardışe dandonon, votışe:
- Zə, tənəffuse, beşənən həni.
Bəçəy məzəynə sıxankarde, əcibə vindemoni, şımbəşıkırəti əğılon həmməy sırəyn. Azən edyəsəym, sırəym. Musa miəllimi adətışbe, gəp jeədə gıləy şogirdi bə muzin əgəti, həmonə saat çəy nışongo azımbən. Musa miəllimi ki, vinde, azən sıredəm de Ziyodi, mande, mel (təbaşir) ğandışe bə lohə, jurnal pegətışe, bəmı, bə əğılon həmməy de rıki votışe:
 — Çe misali həlli bışişon bıdə Ziyod umutı bəşmə.

ƏÇƏYƏN PULİ AZ BƏDOM
Ruji Əvəz miəllim bə ğərol omedə — bəhvati ji epo bıə ço darz gezı. Gıləy gezı bəhvat bəçəy har darzi çıl mənot, hamsiyə zoə Gabil si mənot doydə, Əvəz miəllim rozi bedəni, votedə:
 — Ki bə har darzi penco mənot bədoy, gezı darzon çəye.
İ-dı ruj dəvardedə. Əvəz miəllim ruji maştone vindedə ki, dı gılə darz ni, dızdiyəşone. Bino kardedə bə şəvon geziə darzon çəş karde, i şəv, dı şəv. Seminə şəvi ruj obeno çe kuçə tərəfo sədo omedə. Sonəvo omedə hay darzi bə gıləy kəşə jəydə, dəro gıneədə Əvəz miəllim niyo bıə vırədə beşedə, dumontono vang kardedə:
- Gabil, ım gezion havataniye ha!
Galıb pelarzedə, gədə-gədə votedə:
- Zındəm, zındəm.
- Har darzış penco mənote ha!
- Əyən zındəm.
 — ıştı bardə ə dı darzən bə ğıymətiye ha!
 — mıni rısvo məkə, əçəy puliyən az bədom.
Demiyən çəvon sohbət sə bedə. Çə saatiku bı saat həmonə sırri hiç kəs zınedəni.

KƏYNƏ GıNİYE BıVOTİŞ
Sahil miəllim tojə nubənə xıyo bardedə bo həvate deştə "Moskviç"ə maşini. Hamsiyə zoə Mırvətən dəy bedə. Bandə roədə maşin xərob bedə. Sahili piyedəşe maşini bıgordini, bə Mırvəti votedə:
 — Az maşini doydəm bə dumo, kəynə bə tiyə gıniye, bəmı bıvotiş.
Maşini doydə bə dumo. İkərədə maşin "damb" gınedə bə bandi tiyə, şırtə bedə. Mırvət rəyrə vitedə bə nav, bə miəllimi votedə:
 — Miəllim, maşin gıniye bə bandi, həni bahaşt.

HƏYF ıŞTı, CƏRULLA
Şıxəli mamu deştə ərəğə dusti Cərulla anə ərəğ jəydən tovə marde. Cərulla səy noydə bəsə mizi, hıtedə. Sərxoşə Şıxəli çanə vang kardedə ıştə dusti, Cərulla bəy sədo doydəni. Şıxəli mamu diyə kardedə çe şişə bınədə mandə bə tıləy ərəği, jəydə bəştə zonon, votedə:
- Həyf ıştı, Cərulla, hələ sə ğıramən jəy əzıniş!

XƏLĞİ ƏĞıL
Rəhmətşə bibivəyu Dilarə, ayb nıbu, bə həmom bo təmizəti şeədə, əğıliyən deştə bardedə. Həmom vey gam bedə. Bibivəyu həmomo rə beşero əğıli okırnedə bəştə və, çok-çoki moledə, bə kisə jəydə, subun dəsuedə, dəşandedə... ıştənən dənıştedə. Beşedən həmomo, kənoədə vindedə: vay, ım çımı əğıl ni ki? Rəyrə ogardedə bə həmom, ıştə hırdəni peydo kardedə, ogardedən bə kə.
ım ğəziyə sıre-sıre bo merdi gəp jəydə. Merd votedə:
- Bə həmom bo xəlği əğılon dəşande şəbiş?

JEN KOME, MERD KOME?
Rəhmətşə Dilarə deştə hivə şedə bə vojor. Piyedəşe bili (pit) bıstəni. Məsəş be ki, piti moəgılə kok, ruyənin bedə. Əmmo zındənıbe ki, tırk bə piti niyə-moə çiç votedə. Pıt bəhvatiku
parsedə:
- Mamu, çe piton merd kome, jen kome?

PƏSONƏN BıKƏŞ
Tofiğ miəllimi zoə Asim ğəbul bıəbe bə universitet. De mınosibəti bə məktəbi miəllimon doşe yolə ziyofət. Nobəno xorəkon, kəbobon mizi səpe telambər be. Tərəfi vidio kəşedən, tərəfi nıtğon votedən, tərəfi musiği jəydə, rast kardedən.
Toyki darşeədə, kəxıvandi pəson dəşedən bə so. Rəhmətşə Huccət miəllim ikərədə səpuredə bəsə Vidiokəşi, votedə:
- Zə, zə, ım pəsonən bıkəş, Asimi bə ali məktəb dəşeədə, ım pəson zəhmət veye miəllimon zəhmətisə.
Məclisədə sırəçəkkə bə ərş peşedə.

MOYNƏ
Şıxəli mamu deştə çəxırəhə dusti Ğoləmi valay jəy-jəy poyedənbən de ro. Dəvon ğappəğap omedə gıləy jenə toyfə. Ğoləm pekuedə bə Şıxəli:
 — Zə, zə, Şıxəli, hələ bə omə moynə diyəkə. Sıpə kinə çe çokə andom hestışe.
Şıxəli ekuedə dı dastı kaftorə bə Ğoləmi sə, votedə:
 — Zə, sıpəzoə, ıştə kəxıvandən nızıne?

SAATİ GıLƏY ƏĞRƏB Nİ
Usto Əsəd rang jəydəbe bə divo Mırvari miəllimə kədə penə mərtəbədə. Miəllimən dastko be de pat-peşi jınə mərtəbədə. Piyəşe bızını saat çande. Sədoş karde Əsədiku:
- Əsəd, əyo bə divo saati diyəkə, bunum çande saat?
Cəvob ome ki, saati iglə əğrəbış heste, vaxti zıne bedəni. Mırvari miəllimə hədəyon mande bı ko. Nıkardışe kıvləti, peşe bə deminə mərtəbə, edyəse bə saati, sıre:
 — Əsəd, saati dıynən əğrəbon ıştə vırədən ki? Saat donzəy. Saat donzədə əğrəbon səpeyəndı mandedən.

AZ ƏVO ƏVONİM
Guləli day so bə tıbəso (ğəbıstoni) nezbe. Ruji Əcəllə mamu nışdəbe Guləli day soədə, bə gəpbe. İberdəmə əyşte, dimış gəte bə tıbəso, bərkədə votışe:
- Mıni vang məkənən, az əyo əvonim, əvonim!
Guləli jıgoş zıne, bə merdi sə həvo oməy, sıre-sıre votışe bəy:
- Əcəllə, Əcəllə, bəştə boy. Əyo deştə xoşi şedənin ki? Odəmi bardedən, ıştənən de yolə dastko!

CƏVOB
Jenbozə merdi tojə zoənəvə bedəşe. Tarse-tarse bə kəxıvandi votedə:
- Piyedəme ıştə nomi bınəm bı nəvə, çiç votedəş?
Merdi bevəcə əməlonku dılpegətə bıə jen de rıki cəvob doydə:
- Gıləy əv mandə hejo. Bəştə nəvə oğrəşə merdi nomi bınəm.

KUKƏ
Nənə boştə əzizə nəvon kukə patəşbe. Nəvon gıləyni votışe:
- Hələ bunum ıştə kukə ki rə bəharde?
Dıminə veyəzınə nəvə daməbe:
 — Ne, ne, boy bəhəmon ıştı kukə, de çımı kukə hənək bıkəmon.

ƏĞıL HƏLƏ DƏRƏSDƏNİ
Nusrət mamu cıvonə vaxtonədə de gıləy urusə jeni oşnə bedə. Bəçəy kə şe-omə kardedə. Ruji urusə jen mıtbəxədə dastko bedə de pat-peşi, məsedə ki, dılə kədə Nusrət dəşəy kinə bə sırə-huyəy, sədo kardedə:
 — Ha Nusrəta, de əğıli koy məbi, əğıl hələ dərəsdəni.

SİYO RUYƏNı ƏHVOLOT
Sabir miəllim cıvonətiyədə zırəkə poçtalyonbe. Gəzet-jurnalon kəbəkə ənovni. Pozi kulokə ruj bedə. Dəşedə bə partkom Zeynəbi so. Fik kardedə ki, rujnomon eposə (əyvonədə) bıno, vo pevolo bəkarde bə so-bə. Gəzeton dənoedə bə niyə dılə.
Maştə Zeynəbi inə Maral gətedə əçəy və:
 — Zə, Sabir, ım çe ğəzo be tı dəmə gəte? Maştə sıbədəliku nıştəm, niyə jəydəm. Niyə omedəni. Bə gıfləş çulə dənodəm-okırnedəm, bənem zardə ruyən bə siyo ruyəni mandə. Niyə urutdəm, dılədəş, gəzet beşedə. Zə, kəxəlizi zoə, bo gəzet noy vırə tumi siyəbe?

